# -*- mode: mandoku-view -*-
#+TITLE: 晦庵集
#+DATE: 2015-09-23 10:22:53
#+PROPERTY: LASTPB  <md:KR4d0226_SBCK_092-32a>
#+PROPERTY: JUAN 100

<md:KR4d0226_SBCK_100-1a>¶
　公移¶
　　　州縣官牒¶
恭惟朝廷設官分職等級分明大小相維各有承屬葢
以¶一人之智不能遍周衆事所以建立司存使相揔攝
然事¶有統紀雖繁而不亂今覩本州官屬雖具而從來
分職未¶明文書散漫殊無條理財賦獄訟盡出吏手而
<pb:KR4d0226_WYG_100-1b>
㕘佐以下¶官受其成詳考舊案亦有不經通判書押處
大綱一紊衆¶目立隳若不更張積成深弊今來須至别
行措置如前所¶陳又仰諸案呈覆已得判押並須以次
經由通判職官簽¶押方得行遣文字並須先經職官次
詣通判方得呈知州¶取押用印行下又凖淳熈令諸縣
丞簿尉並日赴長官㕔<md:KR4d0226_SBCK_100-1b>¶或都㕔簽書當日文書(謂應行/出者)
竊詳立法之意葢欲一縣¶之官同管一縣之事庶得商
量詳審與决公事不至留滯¶民無寃枉而比年以來此
<pb:KR4d0226_WYG_100-2a>
法不舉所謂過㕔者不過茶湯¶相揖而退其於縣之財
賦獄訟知縣既不謀之佐官佐官¶亦不請於知縣大率
一出於知縣一人十數胥吏之手而¶已設使知縣才術
過人力能獨任亦非為治之體而況為¶知縣者有不得
人或見事有不明處事有不公則賕賂囑¶託變亂是非
淹延囚係違法害民其弊又有不可勝言者¶今請諸縣
知佐詳照條法逐日聚㕔議事應授接詞訴理¶㫁公事
催督財賦並要公共商量簽押圓備然後施行庶¶幾上
<pb:KR4d0226_WYG_100-2b>
合法意下慰民情稍革舊弊都吏具檢牒通判㕔遍¶下
簽㕔及諸曹官自五月一日為始依此施行更有未盡<md:KR4d0226_SBCK_100-2a>¶事理委自逐官比類推究申請施行最後一項仍帖諸
縣¶請各闗牒佐司同共遵守先具各知禀狀申¶
　　　漳州曉諭詞訟牓¶
權發遣軍州事¶
　契勘本州近凖提刑行司判下詞狀計二百四十三
　道¶其間官吏違法擾民事理彰著者即已遵依送獄
<pb:KR4d0226_WYG_100-3a>
　根治¶其有闗係一方百姓公共利害而非一旦所能
　遽革者¶亦已廣行咨詢别行措置訖其餘詞狀亦有
　只是一時¶争競些少錢米田宅以致互相誣賴結成
　仇讐遂失鄰¶里之驩且虧廉耻之節甚則忘骨肉之
　恩又甚則犯尊¶卑之分細民如此已足傷嗟間有自
　稱進士學生宦族¶子弟而其所訴亦不免此此邦之
　俗舊稱醇厚一旦下<md:KR4d0226_SBCK_100-2b>¶衰至於如此長民者安得不任
　其責又何忍一切徒以¶柱後惠文為事而不深求所
<pb:KR4d0226_WYG_100-3b>
　以感發其善心者哉又况¶所論或人數衆多或地里
　遥逺或事非干已而出於把¶持告訐之私或詞涉虚
　妄而肆為詭名匿迹之計前此¶未知情由便行追對
　及至得實善良被擾已不勝言慮¶之不深徒自悔咎
　今已刷出所承判狀委官置籍先索¶案祖逐旋看詳
　然後逐人引問供對庶幾深審得見實¶情予奪之間
　不至差誤若有姦偽先將詞人重行㫁遣¶務以上奉
　公法下全私恩不擾良民不長姦惡此病守¶區區深憂
<pb:KR4d0226_WYG_100-4a>
　吾民追懐舊俗之本志也將來㫁訖各給㫁¶由回申
　照㑹然後逐件勾銷元籍如未允當即仰人户¶自從
　次第官司翻論今恐詞人等等候日久未有施行妄<md:KR4d0226_SBCK_100-3a>¶　有疑惑復生詞訴除已具申提刑司外須至曉諭者¶
右今榜州門張掛曉諭各令知悉更請深自思惟所訴
事¶理或涉虚偽或無大段利害可以平和即仰早生悔
悟降¶心相從兩下商量出官對定庶幾有以復此邦忠
厚醇朴¶之俗革比年頑嚚偷薄之風少安病守憫惻慚
<pb:KR4d0226_WYG_100-4b>
懼之心仰¶副明使者循行荒逺宣布詔條之意如未聽
信别聽指揮¶儻觸憲章决無輕恕故牓紹熈元年五月
日¶
　　　曉諭居喪持服遵禮律事¶
使州¶
　今月初九日有進士吕渭夫狀陳理差役公事狀有
　稱¶見居母喪而身著襴幞皂紗巾特即已開陳禮法
　當㕔¶告戒尚慮逺近未能遍知須至曉諭<md:KR4d0226_SBCK_100-3b>¶
<pb:KR4d0226_WYG_100-5a>
右當職竊聞先聖有言孝子之喪親服美不安聞樂不
樂¶食㫖不甘此哀戚之情也又曰子生三年然後免於
父母¶之懐故三年之喪天下之通喪也予也有三年之
愛於其¶父母乎是以昔者先王制為喪禮因人之情而
節文之其¶居處衣服飲食之間皆有定制降及中世乃
有墨衰之文¶則已不能無失於先王之意矣然准律文
諸喪制未終釋¶服從吉若忘哀作樂(自作遣/人等)徒三年雜
戲徒一年即遇樂¶而聴及㕘預吉席者各杖一百則是
<pb:KR4d0226_WYG_100-5b>
世無古今俗無厚薄¶而有國家者所以防範品節之意
尚未泯也又况頃年至¶尊夀皇聖帝躬服髙宗皇帝之
喪素衣素冠皆用麄布當¶職嘗因奏事親得瞻仰恭惟
天子之孝所以感神明而刑¶四海者如此其盛而此邦
僻逺聲教未洽乃有居父母之<md:KR4d0226_SBCK_100-4a>¶喪而全釋衰裳盡用吉
服者見之駭然良用悲歎自惟凉¶薄無以瘉人然幸身
際盛時目覩聖孝今又得蒙誤恩使¶以承流宣化為職
敢不明布以喻士民自今以來有居父¶母之喪者雖或
<pb:KR4d0226_WYG_100-6a>
未能盡遵古制全不出入亦須服麤布黯¶衫麤布黲巾
繫麻絰著布鞋不飲酒不食肉不入房室如¶是三年庶
幾少報劬勞勉遵禮律仰承聖化如其不然國¶有常憲
今榜曉諭各令知悉故榜紹熈元年六月日¶
　　　勸女道還俗牓¶
使州¶
　契勘本州日前官司失於覺察民間多有違法私創
　庵¶舎又多是女道住持昨來當職到任之初為見事
<pb:KR4d0226_WYG_100-6b>
　有非¶便即已坐條出榜禁止今後不得私創庵舎居
　住丁寜<md:KR4d0226_SBCK_100-4b>¶告戒非不嚴切近日因引詞狀見得尚有女
　道住庵又¶有被人論訴與人姦通者顯是不遵當職
　約束故違國¶家條制誣上行私敗亂風俗須至再行
　勸諭者¶
右今榜勸諭本州軍民男女等葢聞人之大倫夫婦居
一¶三綱之首理不可廢是以先王之世男各有分女各
有歸¶有媒有娉以相配偶是以男正乎外女正乎内身
<pb:KR4d0226_WYG_100-7a>
脩家齊¶風俗嚴整嗣續分明人心和平百物順治降及
後世禮教¶不明佛法魔宗乗間竊發唱為邪説惑亂人
心使人男大¶不婚女長不嫁謂之出家脩道妄希來生
福報若使舉世¶之人盡從其説則不過百年便無人種
天地之間莽為禽¶獸之區而父子之親君臣之義有國
家者所以維持綱紀¶之具皆無所施矣幸而從之者少
彞倫得不殄滅其從之<md:KR4d0226_SBCK_100-5a>¶者又皆庸下之流雖惑其言而
不能通其意雖悦其名而¶不能踐其實血氣既盛情竇
<pb:KR4d0226_WYG_100-7b>
日開中雖悔於出家外又慚¶於還俗於是不婚之男無
不盜人之妻不嫁之女無不肆¶為淫行官司縱而不問
則風俗日敗悉繩以法則犯者已¶多是雖其人不能自
謀輕信邪説以至於此亦其父母不¶能為其兒女計慮
久逺之罪究觀本末情實可哀此當職¶前日之榜所以
不憚於丁寜也然昨來告戒未行只縁區¶處未廣今復
詳思與其使之存女道之名以歸父母兄弟¶之家亦是
未為了當終久未免悔吝豈若使其年齒尚少¶容貎未
<pb:KR4d0226_WYG_100-8a>
衰者各歸本家聴從尊長之命公行媒娉從便婚¶嫁以
復先王禮義之教以遵人道性情之常息魔佛之妖¶言
革淫亂之汚俗豈不美哉如云婚嫁必有聘定賫送之<md:KR4d0226_SBCK_100-5b>¶費則脩道亦有庵舎衣鉢之資為父母者隨家豐儉移
此¶為彼亦何不可豈可私憂過計茍狥目前而使其男
女孤¶單愁苦無所依託以䧟邪僻之行鞭撻之刑哉凡
我長㓜¶悉聴此言反復深思無貽後悔故榜紹熈元年
八月日
<pb:KR4d0226_WYG_100-8b>
　　　揭示古靈先生勸諭文¶
古靈先生陳公勸諭為吾民者父義(能正/其家)兄友(能養/其弟)¶弟
敬(能敬/其兄)子孝(能事/父母)夫婦有恩(貧窮相守為㤙若棄妻不/養夫喪改嫁皆是無㤙也)¶
男女有别(男有婦女有/夫分别不亂)子弟有學(能知禮/義廉耻)鄉閭有禮(嵗/時)
(寒暄¶皆以恩意往來燕/飲序老少坐立拜起)貧窮患難親戚相救(借貸/財榖)婚姻
死喪¶隣保相助無墮農桑無作盜賊無學賭博無好争
訟無以¶惡凌善無以富吞貧行者遜路(少避長賤避貴/輕避重去避來)
耕者遜畔¶(地有畔不/相争奪)班白者不負戴於道路(子弟負重/執役不令)
<pb:KR4d0226_WYG_100-9a>
(老者/擔擎)則為禮<md:KR4d0226_SBCK_100-6a>¶義之俗矣¶
　以上同保之人今仰互相勸戒孝順父母恭敬長上
　和¶睦宗姻周䘏鄰里各依本分脩本業莫作姦盜莫
　縱飲¶博莫相鬭打莫相論訴莫相侵奪莫相瞞昧愛
　身忍事¶畏懼王法保内如有孝子順孫義夫節婦事
　跡顯著即¶仰具申當依條旌賞其不率教者亦仰申
　舉依法究治¶自餘禁約事件仍已别作施行各宜遵
　守毋至違犯
<pb:KR4d0226_WYG_100-9b>
　　　勸諭榜¶
今具節次施行勸諭事目如後¶
　一勸諭保伍互相勸戒事件仰同保人互相勸戒孝
　　順¶父母恭敬長上和睦宗姻周䘏鄰里各依本分
　　各脩¶本業莫作姦盜莫縦飲博莫相鬭打莫相論
　　訴孝子<md:KR4d0226_SBCK_100-6b>¶順孫義夫節婦事跡顯著即仰具申當依
　　條格旌賞¶其不率教者亦仰申舉依法究治¶
　一禁約保伍互相糾察事件常切停水防火常切覺
<pb:KR4d0226_WYG_100-10a>
　　察¶盜賊常切禁止鬭争不得販賣私鹽不得宰殺
　　耕牛¶不得賭博財物不得傳習魔教保内之人互
　　相覺察¶知而不糾併行坐罪¶
　一勸諭士民當知此身本出於父母而兄弟同出於
　　父¶母是以父母兄弟天性之恩至深至重而人之
　　所以¶愛親敬長者皆生於本心之自然不是强為
　　無有窮¶盡今乃有人不孝不弟於父母則輒違教
　　命敢闕供¶承於兄弟則輕肆忿争忍相拒絶逆天
<pb:KR4d0226_WYG_100-10b>
　　悖理良可歎¶傷宜亟自新毋速大戾<md:KR4d0226_SBCK_100-7a>¶　一勸諭士民當知夫婦婚姻人倫之首媒妁聘問禮
　　律¶甚嚴而此邦之俗有所謂管顧者則本非妻妾
　　而公¶然同室有所謂逃叛者則不待媒娉而潛相
　　奔誘犯¶禮違法莫甚於斯宜亟自新毋䧟刑辟¶
　一勸諭士民鄉黨族姻所宜親睦或有小忿宜各深
　　思¶更且委曲調和未可容易論訴葢得理亦須傷
　　財廢¶業况無理不免坐罪遭刑終必有凶切當痛
<pb:KR4d0226_WYG_100-11a>
　　戒¶
　一勸諭官户既稱仕宦之家即與凡民有異尤當安
　　分¶循理務在克已利人又况鄉鄰無非親舊豈可
　恃强¶凌弱以富吞貧盛衰循環所宜深念¶
　一勸諭遭喪之家及時安塟不得停喪在家及攅寄
　　寺¶院其有日前停寄棺柩灰函並限一月安塟切
　　<md:KR4d0226_SBCK_100-7b>¶不須齋僧供佛廣設威儀但只隨家豐儉早令亡
　　人入土¶如違依條科杖一百官員不得注官士人
<pb:KR4d0226_WYG_100-11b>
　　不得應舉¶鄉里親知來相弔送但可協力資助不
　　當責其供備¶飲食¶
　一勸諭男女不得以修道為名私創庵宇若有如此
　¶　之人各仰及時婚嫁¶
　一約束寺院民間不得以禮佛傳經為名聚集男女
　　晝¶夜混雜¶
　一約束城市鄉村不得以禳災祈福為名歛掠錢物
　　裝¶㺯傀儡
<pb:KR4d0226_WYG_100-12a>
前件勸諭只願民間各識道理自做好人自知不犯有
司¶刑憲無緣相及切須遵守用保平和如不聴從尚敢
干犯<md:KR4d0226_SBCK_100-8a>¶國有明法吏不敢私宜各深思無貽後悔¶
　　　曉示經界差甲頭榜¶
漳州¶
契勘本縣日前經界未及均税遽行住罷後來一向不
復¶舉行是以豪家大姓有力之家包併民田而不受産
則其¶産虚樁在無業之家冒占官地而紐租則其租俵
<pb:KR4d0226_WYG_100-12b>
寄於不¶佃之户姦胥猾吏夤縁作弊走㺯出入不可稽
考貧民下¶户枉被追呼監繫箠楚無所告訴至於官司
財計因此失¶䧟則又巧為名色以取於民雖有慈惠之
長明察之官欲¶革舊弊而一新之亦復無所措手如是
者葢已有年矣乃¶者聖明灼知其弊深加憐憫特詔守
臣相度經界利害葢¶欲仰遵紹興已行之故典加惠此
邦重困之痍民務使田<md:KR4d0226_SBCK_100-8b>¶税均平貧富得實免致貧民下
户困於兼并豪猾之手雖¶知應役之人不無少擾然欲
<pb:KR4d0226_WYG_100-13a>
革百年深錮之弊為斯民久¶逺之計勢有不得已者本
州謹已仰體聖意條具奏聞去¶訖竊恐旦夕或蒙行下
便當舉行而逺近士民傳聞不審¶過有疑慮合行曉諭
及有預行撥置事件亦須先次遍行¶告報曉示下項¶
　一今來經界乃是紹興年巾已行之法當時諸路州
　　縣¶並皆舉行始初傳聞人亦驚恐扇搖眩惑怨謗
　　紛然¶及至打量田土攅造圖帳一都不過二十餘
　　人逺者¶不過數月之久即便結局應役之户雖不
<pb:KR4d0226_WYG_100-13b>
　　免有勞費¶然結局之後田土狹濶産錢重輕條理
　　粲然各有歸¶著在民無業去産存之弊在官無逃
　　亡倚閣之欠豪<md:KR4d0226_SBCK_100-9a>¶家大姓不容僥倖隠瞞貧民下户
　　不至偏受苦楚至¶今四五十年人無智愚皆知經
　　界之為利而不以為¶害只是本州推行未畢遽行
　　住罷所以民間但知其¶害而未及知其利之如此
　　奸民猾吏又皆知其利於¶貧民而不利於已往往
　　互相驚恐妄説事端欲使聖¶朝仁政實惠不得下
<pb:KR4d0226_WYG_100-14a>
　　流而千里之内貧弱之民依前¶受弊無有窮極實
　　可憐悼今仰人户詳此事理仰體¶聖朝寛恤之意
　　莫聴浮言妄有驚擾¶
　一經界之法當依紹興年例别差大小正副甲頭専
　　一¶打量每都大約不過二三十户本州諸縣從來
　　本都¶不曽分十大保無以得見都分濶狹合差小
　　甲頭之¶數今且行下諸縣仰各告報見役保正副
　　等先納逐<md:KR4d0226_SBCK_100-9b>¶都四至之内圍徑幾里(東至西幾里/南至北幾里)約
<pb:KR4d0226_WYG_100-14b>
　　計田園大槩¶頃畝(大槩約度未/要的實細數)具狀申縣以慿分
　　畫方界定差大¶小甲頭將來定差之後打量攅造
　　並委甲頭管幹其¶見役保正若非合充甲頭之人
　　即依舊只管煙火不¶預經界事務¶
　一打量紐算置立土封樁摽界至分方造帳畫魚鱗
　　圖¶砧基簿及供報官司文字應干式様見已講究
　　見得¶次第旦夕當行鏤版散下諸縣庶幾將來經
　　界大小¶甲頭等人各通曉免至臨時雇募他人重
<pb:KR4d0226_WYG_100-15a>
　　有所費¶
右今榜先次曉諭本州人户各仰知悉如將來所奏事
理¶得蒙聖恩即賜開允即當别行措置子細曉諭務要
不擾¶而辦以副朝廷綏靖逺方蠲除民瘼之意如所措
置有未<md:KR4d0226_SBCK_100-10a>¶穏便亦仰及早前來陳説切待别行講究改正
施行紹熈¶元年八月日¶
　　　勸農文¶
契勘生民之本足食為先是以國家務農重榖使凡州
<pb:KR4d0226_WYG_100-15b>
縣¶守倅皆以勸農為職毎嵗二月載酒出郊延見父老
喻以¶課督子弟竭力耕田之意葢欲吾民衣食足而知
榮辱倉¶廩實而知禮節以共趨於富庶仁夀之域徳至
渥也當職¶幸來此承攝敢墜&KR0156;章今有勸諭事件開具
如後¶
　一今來春氣已中土膏脈起正是耕農時節不可遲
　　緩¶仰諸父老教訓子弟遞相勸率浸種下秧深耕
　　淺種¶趨時早者所得亦早用力多者所收亦多無
<pb:KR4d0226_WYG_100-16a>
　　致因循¶自取飢餓<md:KR4d0226_SBCK_100-10b>¶　一陂塘水利農事之本今仰同用水人協力興修取
　　令¶多蓄水泉凖備將來灌溉如事干衆即時聞官
　　糾率¶人功借貸錢本日下修築不容誤事¶
　一耘犂之功全藉牛力切須照管及時餧飼不得輒
　　行¶宰殺致妨農務如有違戾凖勅科決脊杖二十
　　每頭¶追賞五十貫文錮身監納的無輕恕今仰人
　　户遞相¶告戒毋致違犯
<pb:KR4d0226_WYG_100-16b>
　一種田固是本業然粟豆麻麥菜蔬茄芋之屬亦
　　是可¶食之物若能種植青黄未交得以接濟不為
　　無補今¶仰人户更以餘力廣行栽種¶
　一蠶桑之務亦是本業而本州從來不宜桑柘葢緣
　　民¶間種不得法今仰人户常於冬月多往外路買
　　置桑<md:KR4d0226_SBCK_100-11a>¶栽相地之宜逐根相去一二丈間深開窠窟
　　多用糞¶壌試行栽種待其稍長即與削去細碎拳
　　曲枝條數¶年之後必見其利如未能然更加多種
<pb:KR4d0226_WYG_100-17a>
　　吉貝麻苧亦¶可供備衣著免被寒凍¶
　一鄉村小民其間多是無田之家須就田主討田耕
　　作¶每至耕種耘田時節又就田主先借榖米及至
　　終冬¶成熟方始一併填還佃户既賴田主給佃先
　　借以養¶活家口田主亦藉佃客耕田納租以供贍家
　　計二者¶相須方能存立今仰人户遞相告戒佃户
　　不可侵犯¶田主田主不可撓虐佃户如當耕牛車
　　水之時仰田¶主依常年例應副榖米秋冬收成之
<pb:KR4d0226_WYG_100-17b>
　　後仰佃户各備¶所借本息填還其間若有負頑不
　　還之人仰田主經<md:KR4d0226_SBCK_100-11b>¶官陳論當為監納以警頑慢¶
　一本州管内荒田頗多葢緣官司有俵寄之擾象獸
　¶　有踏食之患是致人户不敢開墾今來朝廷推行
　　經界¶向去産錢官米各有歸著自無俵寄之擾本
　　州又已¶出榜勸諭人户䧟殺象獸約束官司不得
　　追取牙齒¶蹄角今更别立賞錢三十貫如有人户
　　殺得象者前¶來請賞即時支給庶幾去除災害民
<pb:KR4d0226_WYG_100-18a>
　　樂耕耘有欲陳¶請荒田之人即仰前來陳狀切待
　　勘㑹給付永為已¶業仍依條制與免三年租税¶
　一今來朝廷推行經界本為富家多置田業不受租
　　産¶貧民業去産存枉被追擾所以打量步畆從實
　　均攤¶即無增添分文升合雖是應役人户日下不
　　免小勞<md:KR4d0226_SBCK_100-12a>¶然實為子孫永逺無窮之利其打量紐箕
　　之法亦甚¶簡易昨來已印行曉示今日又躬親按
　　試要使民户¶人人習熟秋成之後依此打量不過
<pb:KR4d0226_WYG_100-18b>
　　一兩月間即便¶了畢想見貧民無不歡喜只恐豪
　　富作弊之家見其¶不利於已必須撰造語言妄有
　　扇摇今仰深思彼此¶一等皆是王民豈可自家買
　　田收榖却令他人空頭¶納税非惟官法不容亦恐
　　别招隂譴不須如此計較¶生事沮撓良法¶
　一本州節次行下諸縣不得差人下鄉乞覔搔擾科
　　敷¶抑配强買物色及以補發經總制錢發納上供
　　銀罷¶科茶等為名科罰人户錢物所以上體朝廷
<pb:KR4d0226_WYG_100-19a>
　　寛䘏之¶意欲使民得安居不廢農業今恐諸縣奉
　　行違戾仰<md:KR4d0226_SBCK_100-12b>¶被擾人指定實迹前來陳訴切待追究
　　重作行遣¶
　一本州節次印給牓文勸諭人户莫非孝弟忠信禮
　　義¶廉耻之意今恐人户未能遍知别具節畧連粘
　　在前¶請諸父老常為解説使後生子弟知所遵守
　　去惡從¶善取是舎非愛惜體膚保守家業子孫或
　　有美質即¶遣上學讀書學道修身興起門户
<pb:KR4d0226_WYG_100-19b>
右今出牓散行曉諭外更請父老各以此意勸率鄉閭
教¶戒子弟務令通曉毋致違犯紹熈三年二月日牓¶
　　　龍巖縣勸諭牓¶
具官¶
　當職恭奉勅命來守此邦見本州四縣龍谿諸邑風
　俗¶醇厚少有公事干撓州府獨有龍巖一縣地僻山
　深無<md:KR4d0226_SBCK_100-13a>¶海鄉魚鹽之利其民生理貧薄作業辛苦州府
　既逺情¶意不通縣道公吏又不究心拊摩躬行教化
<pb:KR4d0226_WYG_100-20a>
　　往往多差¶公人下鄉搔擾及縱吏人因事乞覔不
　　遵朝制不惜刑¶獄不能分别是非曲直致使其民
　　不見禮義惟務凶狠¶强者欺弱壯者凌衰内則不
　　知有親戚骨肉之恩外則¶不知有閭里往來之好
　　習俗薄惡已足歎傷至其甚者¶則又輕侮官司公
　　肆咆哮把持告訐無所不至始則詭¶名下狀終則
　　將身藏閃及至州縣察其欺詐追捕𦂳急¶則便閉
　　門聚衆持杖鬭敵殊不思量既為王民便當遵¶守
<pb:KR4d0226_WYG_100-20b>
　　王法州縣之官皆是奉行朝廷政令今既不然抗
　　拒¶州縣便是不遵王法不畏朝廷如此所為何異
　　盜賊縱¶使一時抵敵得過不知終久作何收殺雖
　　説本因官吏<md:KR4d0226_SBCK_100-13b>¶養成此惡然却終須自己出頭受罪
　　小者徒配決罰大¶者殺身破家赤子無知抵冒至
　　此良可悲憫當職既忝¶父母之官豈忍坐視不思
　　有以救其未然除已行下龍¶巖縣約束官吏務宣
　　教化恪守條法不得似前容縱搔¶擾外須至曉諭
<pb:KR4d0226_WYG_100-21a>
右今榜龍巖縣管下遍行曉諭上户豪民各仰知悉其
有¶細民不識文字未能通曉即請鄉曲長上詳此曲折
常切¶訓誨要使闔縣之人常切思念既為王民當守王
法自今¶以後各修本業莫作姦盜莫恣飲博莫相鬭打
莫相論訴¶莫相侵奪莫相瞞昧愛身忍事畏懼官司不
可似前咆哮¶告訐抵拒追呼倚靠凶狠冒犯刑憲庶幾
一變獷悍之俗¶復為禮義之鄉子子孫孫永陶聖化如
更不改尚習前非<md:KR4d0226_SBCK_100-14a>¶州郡雖欲曲法相容亦不可得决當
<pb:KR4d0226_WYG_100-21b>
㑹合巡尉圍掩搜捉¶依條㫁罪的無輕恕今榜曉諭各
請詳思趂早革心無貽¶後悔¶
　　　潭州委教授措置嶽麓書院牒¶
契勘本州州學之外復置嶽麓書院本為有志之士不
逺¶千里求師取友至於是邦者無所棲泊以為優游肄
業之¶地故前帥樞宻忠肅劉公特因舊基復創新館延
請故本¶司侍講張公先生往來其間使四方來學之士
得以傳道¶授業解惑焉此意甚逺非世俗常見所到也
<pb:KR4d0226_WYG_100-22a>
而比年以來¶師道陵夷講論廢息士氣不振議者惜之
當職叨冒假守¶蒙被訓詞深以講學教人之務為寄顧
恨庸鄙弗克奉承¶到官兩月又困簿書未能一往謁殿
升堂延見諸生詢考<md:KR4d0226_SBCK_100-14b>¶所合罷行事件庶革流弊以還舊
規除已請到醴陵黎君¶貢士充講書職事與學録鄭貢
士同行措置外今議别置¶額外學生十員以處四方遊
學之士依州學則例日破米¶一升四合錢六十文更不
補試聴候當職考察搜訪徑行¶撥入者庶幾有以上廣
<pb:KR4d0226_WYG_100-22b>
聖朝教育人才之意凡使為學者¶知所當務不専在於
區區課試之間實非小補牒教授及¶帖書院照㑹施行
仍請一面指揮合千人排備齋舎几案¶床榻之屬并帖
錢糧官於本州贍學料次錢及書院學糧¶内通融支給
須至行遣¶
　　　約束榜¶
一契勘諸縣民訟人户自合從條次第經陳其公事各
　¶有條限民户越訴亦有㫁罪刑名往往縣道不能結
<pb:KR4d0226_WYG_100-23a>
　絶遂<md:KR4d0226_SBCK_100-15a>¶致留滯引惹詞訴兼又有人不候本縣照限追
　㑹圓備¶予决便即先行經州紊煩官府今立限約束
　自截日為¶始應諸縣有人户已訴未獲盜賊限一月
　鬭毆折傷連¶保辜通五十日婚田之類限兩月須管
　結絶行下諸縣¶遵從外如尚有似此民訟亦照今來
　日限予决若縣道¶違期不行結絶方許人戸赴州陳
　訴切待先追承行人¶勘㫁再立限驅催其縣道又不
　了絶致人户再有詞訴¶定追押録科㫁外今仰民户
<pb:KR4d0226_WYG_100-23b>
　經由書鋪依式書狀仍於¶狀内分明聲説的於某年
　月日經縣陳訴已經幾日本¶縣不結絶以慿行遣如
　不明注經縣月日或不候限滿¶妄稱已過所立日限
　陳述致追承行人到州見得元經¶月日未及其人户
　連書鋪並行收坐仍毁劈書鋪名印<md:KR4d0226_SBCK_100-15b>¶若經本州一月
　未滿狀詞亦不許再行¶
一官人進士僧道公人(謂訴已事無以/次人聴自陳)聴親書狀自餘
　民¶户並各就書鋪寫狀投陳如書鋪不寫本情或非
<pb:KR4d0226_WYG_100-24a>
　理邀¶阻許當㕔執覆(一本云或非理飾説及當㕔執/覆不同所詞定行根究書鋪)¶
一狀詞並直述事情不得繁詞帯論二事仍言詞不得
　過¶二百字一名不得聴兩狀並大字依式真謹書寫
　如有¶干照契据并未盡因依聴録白連粘狀前¶
一如告論不干已事寫狀書鋪與民户一等科罪¶
一民户詞訴不應為狀首人自不當出名其應為狀首
　人¶並要正身如實有事故得用以次人仍聲説因依
　年月¶若干有無疾䕃婦人有無疾䕃娠孕於前從實
<pb:KR4d0226_WYG_100-24b>
　開具或¶有罪應科決臨時妄行供説先契勘元寫狀
　書鋪<md:KR4d0226_SBCK_100-16a>¶一書鋪如敢違犯本州約束或與人户寫狀不用印子
　¶使令經陳紊煩官司除科罪外並追毁所給印子¶
一人户陳狀本州給印子面付茶食人開雕並經茶食
　人¶保識方聴下狀以備追呼若人户理涉虚妄其犯
　人并¶書鋪茶食人一例科罪¶
一契勘人户多有不問事節𦂳慢不候行押詞狀日分
<pb:KR4d0226_WYG_100-25a>
　¶輒行攔轎下狀或投白紙今立約束攔轎狀詞並不
　受接¶並所投白紙止是理訴婚田債負即非𦂳切利
　害事件¶亦非貧窶鰥寡孤獨無告之人顯無忌惮紊
　煩官府自¶今後除貧窶老病幼小寡婦或被刼盜并
　鬭毆殺傷事¶干人命初詞許於放詞狀日投白紙外
　自餘理訴婚田¶債負或一時互争等事人户須管經
　由書鋪依式書狀<md:KR4d0226_SBCK_100-16b>¶聴引狀日分陳理如有似此違約
　束之人定當重行㫁¶罪
<pb:KR4d0226_WYG_100-25b>
一引押狀詞日分預批厯請台判輪委職官一員或兩
　¶員就大㕔側畔用硃劃號數監用朱批事因¶
一引押詞狀除初經州狀外其有事祖狀並各令案吏
　貼¶擇出案祖用硃批出𦂳要情由元詞月日作如何
　施行¶某處已未結絶事因請判¶
一本州皷角樓所有牌二面内東畔一面係軍州官下
　馬¶牌西面係人户詞訟牌蒙安撫到任移西畔詞訟
　牌於¶東自新開雕屈牌一面安在詞訟牌之上差使
<pb:KR4d0226_WYG_100-26a>
　臣一員¶監當并置厯一道付監管官如有投牌之人
　抄上姓名¶押赴使府出頭取候台㫖施行其牌黒漆
　雕字具説有<md:KR4d0226_SBCK_100-17a>¶實負屈𦂳急事件之人仰於此牌下跂
　立仰監牌使臣¶即時收領出頭切待施行如敢將閒
　慢事件不候引狀¶日分妄作𦂳急坐牌定行勘㫁¶
一有日逐諸雜申并省符公牒文字並置簿子劃隔眼
　拘¶管遇夜銷逐旬委官㸃號¶
一照得日逐所受入匣追索人案文字置外引開排時
<pb:KR4d0226_WYG_100-26b>
　刻¶責鋪兵依限走傳如違限委官先追押録重㫁¶
一類狀名色官吏受財枉法將吏侵尅役使殺人行刼
　殺¶畧姦盜聚衆鬭打或抵拒官司豪家大姓侵擾占
　奪細¶民田業姦汚婦女鬭打見血官員士人公人軍
　人僧道¶執狀已上當使㕔引押訴婚田地訴分析訴
　債負鬭打¶不見血差役陂塘已上都㕔引押<md:KR4d0226_SBCK_100-17b>¶一引押詞狀元係雙日引押公事元係隻日蒙安撫到
　任¶以隻日引押詞狀雙日引押公事
<pb:KR4d0226_WYG_100-27a>
一狀式某縣某鄉某里姓名一年幾嵗有無疾䕃合為
　狀¶首堪任杖責係第幾狀一所訴某事合經潭州一
　即不¶是代名虚妄無理越訴或隠匿前狀如違甘伏
　㫁罪號¶令右某(入事明注年月指涉某/人某事盡實限二百字)須至具狀披
　陳伏候判¶府安撫修撰特賜台㫖¶
一照對每月長沙等一十二縣合解有無定額月樁等
　錢¶從本司印格目書填錢物監轄典吏樁辦限次日
　各分¶日限申解赴州交納近凖安撫殿撰侍講到任
<pb:KR4d0226_WYG_100-27b>
　措置逐¶月輪委佐官坐押内長沙善化縣輪縣丞主
　簿縣尉并¶外十縣輪縣丞主簿監當官一員監轄典
　押承行人各<md:KR4d0226_SBCK_100-18a>¶一名拘樁並限次月初十日到州其錢
　須要所委官同¶典吏躬親坐押赴州如解足典押免
　行到州不足㫁訖¶典吏就州監催或錢違限不到即
　追本縣樁錢典吏及¶拘押錢官下承行㕔子併行勘
　㫁施行¶
一項照應州場日逐受納紹熈五年夏税錢將入中限
<pb:KR4d0226_WYG_100-28a>
　未¶据人户賫納竊恐有悮裝綱支用檢凖令節文諸
　税租¶入中限聴追户頭或以次家人科較品官之家
　追幹人¶令曉示人户及早盡數赴州送納如違定當
　從條㸃追¶赴州科較監納施行¶
一項照應湘潭衡山湘鄉瀏陽攸縣五縣拖欠紹熈四
　年¶秋税逐將錢差官下縣受納近縁天時亢旱祈禱
　未應¶恐人户艱於送納已自七月初五日帖所委官
　回州取<md:KR4d0226_SBCK_100-18b>¶稟候小熟日却去開場受納去訖竊慮鄉民
<pb:KR4d0226_WYG_100-28b>
　未能遍知¶仍前追擾合行曉諭今印小榜下縣鄉村
　曉諭人户各¶宜安心車水灌溉田畝凖備合納税錢
　候得雨水熟日¶依舊差官到彼開場即行送納各令
　知悉¶
一項照對税務日逐收到牙客人合納河市税錢並不
　盡¶數拘解竊慮本務合干人作弊收錢隠瞞入已合
　行約¶束使司今置板榜務門粘貼本務日逐申收到
　牙客人¶錢數曉示通知如本務收税錢多申到數少
<pb:KR4d0226_WYG_100-29a>
　不同隠瞞¶官錢入已許牙客人具狀告首若客人税
　物多供申少¶亦許同伴人陳首切待追人送獄根勘
　依條㫁罪追賞¶錢五十貫文各令知悉¶
一訪聞諸司案及倉場庫務諸官㕔下擅自存留曽經
　<md:KR4d0226_SBCK_100-19a>¶㫁罷及私名之人在逐處抄寫文字合行約束今立
　賞錢¶一百貫文府衙門許人指實陳告切待追究將
　犯人重¶㫁每名追賞錢一百貫文其本處存留人一
　例㫁罪施¶行
<pb:KR4d0226_WYG_100-29b>
一照對諸縣弓手土軍係専一教閲以備彈壓捕盜本
　州¶已節次督責巡尉依時教閲務要武藝精熟仍月
　具所¶教人數姓名陞加武藝帳狀申州以慿逐月三
　分㸃一¶赴州按教行下諸縣併各縣巡尉各仰速便
　先行聲説¶弓手土軍姓名年甲所習武藝文籍供申
　仍於籍内便¶將弓兵分作三番自今年七月十九日
　為始先要第一¶番所發弓手齊集到州按教須是向
　後月十九日以前¶解發到州應期諸縣合教<md:KR4d0226_SBCK_100-19b>¶
<pb:KR4d0226_WYG_100-30a>
一契勘諸軍武藝最是弓弩可用近下諸縣㸃喚弓手
　上¶軍赴州按教據各處具到帳籍多是將不㑹武藝
　之人¶裝作鎗牌手名色解發委是有悮緩急使唤行
　下諸縣¶巡尉各日下盡將所管弓手土軍並令専習
　弓弩務要¶捉親射射精絶聴候㸃喚赴州按教仍令
　兼習乂鎗小¶牌諸般武藝不得私役弓兵妨廢教閲¶
一據客人趙堅等狀竊見民間行使砂毛錢鐵錢朝廷
　累¶降指揮明立法禁非不嚴切今牙鋪户不遵約束
<pb:KR4d0226_WYG_100-30b>
　依前¶夾雜砂錢行使致得客人墜敗財本乞降賞榜
　於管下¶瀏陽湘潭醴陵衡山并下攝諸州等處約束
　使司已立¶賞錢五十貫文印給小榜發下長沙等一
　十二縣下張¶掛曉示外仍出榜都市并瀏陽湘潭醴
　陵衡山縣及下<md:KR4d0226_SBCK_100-20a>¶攝□州等處張掛曉諭如有前項違
　犯之人許諸色人¶告捉赴官將犯人送獄從條勘㫁
　追給上件賞錢施行¶
一契勘諸廂收領公事多是在廂經日不行申解却令
<pb:KR4d0226_WYG_100-31a>
　兩¶辭和對更不申官委是有違條法遂符行下諸廂
　兵官¶自今後應有公事即時具狀申解赴府出頭不
　得隔宿¶及妄作休和申州如違將當行人重㫁廂官
　别有施行¶
一契勘本州累次出榜立賞錢三十貫文禁止百姓及
　軍¶人賭博仍拆毁櫃坊並告報諸營寨廂官及遍牒
　在城¶諸官㕔常切覺察鈐束非不嚴切今來尚有不
　畏公法¶之人依前開櫃坊停止軍兵百姓公然賭博
<pb:KR4d0226_WYG_100-31b>
　全無忌憚¶廂巡容縱兵官亦不鈐束深屬不便出榜
　都市曉示如¶有前項違犯之人諸色人告捉押赴使
　府出頭切待將<md:KR4d0226_SBCK_100-20b>¶犯人㫁罪軍人次第問當各追上件
　賞錢與告人充賞¶若諸廂諸㕔諸營寨合千人依前
　容縱定一例追㫁施¶行¶
一照應近來委送官員㸔詳審覆公事文字其間多有
　引¶用繁文除㸔詳公案文狀已有狀式曉諭外今再
　立委¶官審覆申到公事式様請只就元狀内用小帖
<pb:KR4d0226_WYG_100-32a>
　子節畧¶事意看詳所㫁指定當否今欲如何施行大
　抵直説事¶理不須繁文其狀内𦂳切事理别用小帖
　子摽説¶
　　小帖子式節畧狀内𦂳切事理(云云/)某官(云云/)某
　　今竊詳¶(云云/)某官所㫁已得允當(或云未/得允當)已開具
　　出榜客位訖¶
一訪聞街市逐時有不逞之徒與軍兵欺壓善良毁打
　百¶姓生事作閙出榜都市張掛曉示如有前項違犯
<pb:KR4d0226_WYG_100-32b>
　之人<md:KR4d0226_SBCK_100-21a>¶㫁罪監納先下拳錢五貫文每五日一限納錢
　三百文¶入官内軍兵押下所屬次第問當¶
一今後遍下諸縣諸官用符簽㕔請判押檢職官連銜
　書¶押行下専下逐縣逐官用帖如常式仍先行下諸
　縣照¶㑹¶
一詞狀當日職官分類呈押(具式呈/)¶
一詞狀帖牒下外諸縣者索案除程一日追人除程兩
　日¶五人以上去縣百里以上者除程三日案官鑿定
<pb:KR4d0226_WYG_100-33a>
　日限¶案吏朱批某月某日限滿申展者都㕔先次類
　聚呈押¶一日者不展兩日者許一展三日者許再展
　再展而不¶到者都㕔指定帖某巡尉差人追呼呈押
　行下¶
一在城差人監追公事各置印齪𦂳限不展次𦂳限許
　一<md:KR4d0226_SBCK_100-21b>¶展再展而不到者訊承差人長限日展並簽㕔批
　鑿不¶再呈押内長限毎三展一押(長限如監/醫之類)¶
一當限文字並午牌以前到午後即是違限不得收接
<pb:KR4d0226_WYG_100-33b>
　如¶違申舉¶
一符牌申狀到事有常式事如盜賊發露當催捕判回
　申¶當催申抄劄口詞檢騐屍首當差官及官員陳乞
　批書¶之類並即時押訖送所屬案分行遣請判行下
　如無施¶行事類聚判照有祖及施行未到即簽㕔擬呈¶
一簽㕔告報諸縣諸官㕔大字書寫文狀須如中指面
　大¶即擬貼述大槩却於狀内抹出𦂳要情節便見曲
　折不¶然又須書寫一過枉費工夫
<pb:KR4d0226_WYG_100-34a>
一三獄直日開拆司先次呈押餘案抽牌押文字訖退
　不<md:KR4d0226_SBCK_100-22a>¶得再上如有未了文字都吏次早揀牌入筒取覆
　抽押¶(内户刑案事繁/許次早呈押)¶
一都簽㕔申四項奉台判後三項修入見行約束¶
一照對日逐諸案銷生事號簿蒙約束遇九日銷對竊
　慮¶積壓今乞次日委官㸃對逐一批銷書絶乞候九
　日呈¶㸃¶
一照對人户役白紙止為有𦂳切事干人命劫盜等今
<pb:KR4d0226_WYG_100-34b>
　¶來受狀不問事理輕重有白紙三四十紙訪聞皆是
　書鋪¶邀求致令投陳紊煩官司今乞告示書鋪如是
　凖前邀¶阻人户致使府問得投白紙人曽經書鋪不
　為寫狀之¶人乞賜唤上㫁治施行不應受理即行擇
　退¶
一凖台判索案除程一日追人除程兩日五人以上在
　縣<md:KR4d0226_SBCK_100-22b>¶百里以上者除程三日不到帖巡尉追人一日者
　不展¶今欲乞再展一限兩日者許一展今欲再展一
<pb:KR4d0226_WYG_100-35a>
　限通三¶限三日者許再展亦通三限¶
一照應近据諸縣申到人户理訴婚田債負皆稱目今
　正¶是青黄不接之際告示候務開日施行使司契勘
　人户¶互訴婚田争地多是有力上户之家占據他人
　物業或¶是遷延不肯交錢退贖或是抗拒不伏赴官
　理對只要¶拖延衮入務限使下户被苦無能結絶檢
　凖律令諸婚¶田入務若先有文案交相侵奪者不在
　此例况今本州¶多是禺田只有早稻收成之後農家
<pb:KR4d0226_WYG_100-35b>
　便自無事可以出¶入理對在田亦少施工未穫之利
　自可退業以還有理¶之家諸縣争論田地詞訴可以
　承行理對不必須候十<md:KR4d0226_SBCK_100-23a>¶月使司已於六月十八日符
　長沙等一十三縣遵守施¶行訖¶
一照應本州近於七月十七日凖登寳位赦書内一項
　應¶官司房廊白地賃錢並放至紹熈四年終已出榜
　都市¶曉示去訖今訪聞得街市有賃屋居民都有妄
　稱合從¶赦書到日之後納起致有争競州司契勘前
<pb:KR4d0226_WYG_100-36a>
　項赦書即¶無放至紹熈五年正月以後房錢之文或
　有屋主自願¶饒潤即從其便若屋主不願饒潤即其
　賃屋人自合遵¶從大赦指揮印還不得妄有抵負扇
　惑生事使司已於¶七月二十六日出榜都市曉示訖¶
一契勘本州州學之外復置嶽麓書院(云云並同前/委教授牒)¶
一照對本州所管上丁釋奠及祭祀社稷三獻官祭服
　<md:KR4d0226_SBCK_100-23b>¶緣製造年深各並不如法式今欲别行製造初獻六
　旒冕¶亞獻四旒冕終獻無旒冕及本等衣裳大帯中
<pb:KR4d0226_WYG_100-36b>
　單綬佩□¶膝革帯履韈各一副竊恐只依印本製造
　未必盡合¶禮制申行在太常寺闗借上祭服每事一
　件付進奏官¶楊思恭同本州差去客司楊暹就臨安
　府製造同州行¶用¶
一伏覩紹熈五年七月七日赦書内一項五嶽四瀆名
　山¶大川歴代帝王忠臣烈士載於祀典者委所在長
　吏精¶㓗致祭近祀廟處並禁樵採如祠廟損壊令本
　州支係¶省錢修葺謹按晉書南中郎將湘州刺史譙
<pb:KR4d0226_WYG_100-37a>
　國司馬王¶諱承當王厚作亂之際興兵唱義為國討
　賊功雖不就¶志節可嘉今數百年未有廟貎又按長
　沙圖誌故通判<md:KR4d0226_SBCK_100-25a>¶州軍事贈直龍圖閣孟公(諱彦卿/)通
　判州事贈直龍圖閣趙公(諱民彦/)將官贈武節大夫
　劉公(諱玠/)兵官贈右監門衛將軍趙公(諱津之/)皆以
　紹興初年金人侵犯或提兵出戰或率衆守城狥國
　捐軀忠節顯著本州從來只於南嶽行宫設位祭享
　祠象不立無以慰答忠䰟表勸節義今凖前項赦書
<pb:KR4d0226_WYG_100-37b>
　合於城隍廟别置一堂塑像奉安永逺崇奉其譙王
　長史虞理司馬虞望參軍韓階主簿周﨑鄧騫並是
　當時協謀起義之人亦各合行塑像配神從食牒州
　委官討論計度塑造
一凖紹熈五年七月七日赦書一項五岳四瀆名山大
　川歴代帝王忠臣烈士載於祀典者委所在長吏精
　潔致祭近祠廟處並禁樵牧如祠廟損壊令本州支
　係省錢修葺州司契勘東晉王敦之亂湘州刺史譙
<pb:KR4d0226_WYG_100-38a>
　國王承¶起兵討賊不克而死及紹興初年金人稱兵
　潭州通判¶孟彦卿趙民彦將官劉玠兵官趙津之皆
　以忠節没於¶王事從前未有廟貎州司今來遵奉赦
　書指揮見行相¶度創立祠堂塑造神像除晉朝冠服
　别行討論外所有¶孟趙兩通判係贈直龍圖閣劉將
　官係贈武節大夫趙¶兵官係贈右監門衞將軍未悉
　本品朝服合作是何法¶制申行在太常寺仍已差人
　前去望塑小様照詳典禮¶給降制度以慿製造施行
<pb:KR4d0226_WYG_100-38b>
一照應本州管内南嶽衡山係國家火徳興隆之地崇
　奉¶之禮極於嚴肅合行封植以壯形勢近來官司失
　於守¶䕶致得諸色等人妄行斫伐林木摧殘土石破
　碎無以<md:KR4d0226_SBCK_100-25b>¶保國威靈停滀雲氣慰一方瞻仰歸依之望
　事屬不便¶契勘其地並屬寺觀所管即與民間無相
　干涉理宜措¶置今帖合同李修職躬親前去體究相
　度勒本縣巡尉¶責本寺觀主首摽識簽押除深山人
　所不見之處許令¶依舊開墾種植外其山面瞻望所
<pb:KR4d0226_WYG_100-39a>
　及即不得似前更行¶斫伐開墾向後逐年深冬即令
　寺觀各隨界分多取小¶木連本栽培以時澆灌務令
　青活庶幾數年之後山勢¶崇深永為福地并帖巡尉
　仰詳前項事理須管同合同¶李修職前去體究相度
　逐一凖此施行及出榜嶽山寺¶張掛約束諸色等人
　不得依前於山内瞻望所及之處¶斫伐林木穿毁土
　石如有前項違犯之人許諸色人於¶所屬陳告根究
　從條㫁罪施行<md:KR4d0226_SBCK_100-26a>¶
<pb:KR4d0226_WYG_100-39b>
一契勘目今久闕雨澤竊慮陂澤湖塘池濼濼正副長
　¶専意放養魚鰱之類不肯泄水注䕃致田禾乾槁深
　屬未¶便今曉諭陂塘湖長等人如合承水之田闕水
　即仰日¶下量分數放水注䕃如占吝不放之人仰食
　水人户指¶實陳論追犯人重㫁施行¶
　　　看定文案申狀式¶
具位¶
　凖使帖據某人狀(或判狀即云/使判某人狀)訴事(備録/全文)委某看定
<pb:KR4d0226_WYG_100-40a>
　(或云¶看詳之/類並依本文)須至供申者¶
　一某年月日某人狀¶
　一某人執到某年月日契字或分開干照遇多項須¶
　　似此開以年月先後為次序<md:KR4d0226_SBCK_100-26b>¶　　一檢凖勅(今格並同/)¶
右某竊詳上件事(云云/)合凖某勅如何定㫁謹具申某
處¶伏乞照㑹詳酌施行年月日具位某狀¶
　　　報建陽縣審㑹船狀
<pb:KR4d0226_WYG_100-40b>
右熹承建陽縣公文取㑹本家有無占破船户姓名尋
行¶契勘日前雖有顧到船隻日久不曽使用今來自合
祗應¶官司差使私家即無執占之理謹具申建陽縣伏
乞照㑹¶謹狀¶
　
　
　
　晦庵集卷一百<md:KR4d0226_SBCK_100-27a>¶
<pb:KR4d0226_WYG_101-1a>
晦菴集後序
右晦菴朱先生文集一百卷閩浙舊皆有刻夲浙¶本洪
武初取置南廱不知輯於何人今閩藩所存¶本則先生
季子在所編也其後又有續集若干卷¶别集若干卷二
本亦併刻之厯嵗既久刓缺寖多¶讀者病焉成化戊子
仲昭自翰林謫官¶南都偶得閩本公暇因取浙本挍之
其間詳畧微有¶不同如劾唐仲友數章閩夲俱不載其
所劾事状¶世之鄙儒多以是疑先生異論紛起故悉增
<pb:KR4d0226_WYG_101-1b>
入使¶讀者知仲友蠧政害民之實而無所惑於異論也¶
其他無大關係者則仍其舊惟正其亥豕魯魚之¶訛而
已嵗丙申閩憲使山隂唐公質夫僉憲蘭溪¶章公徳懋
閔舊板磨滅日甚遂以仲昭所校本補<md:KR4d0226_SBCK_100-27b>¶之未及訖工而
二公相繼去任尋復殘缺僉憲天¶合林公一中至慨然
以為己任久未暇及壬寅秋¶乃謀於先生九世孫都轉
運伯承君復以仲昭所¶挍本精加讐訂訛者正之腐者
易之缺者補之至¶是始無遺憾矣嗚呼先生不可復作
<pb:KR4d0226_WYG_101-2a>
而是編之存¶可以見其經國之謀焉可以見其濟民之
政焉可¶以見其出處之義焉可以見其交際之道焉上
而¶天道之妙下而物理之微明而禮樂之文幽而鬼¶神
之理大而人倫之常小而人事之變無所不該¶誠作聖
之階梯入道之門戸也諸公拳拳相與圖¶其永久其嘉
恵後學之意不既深乎工既告成仲¶昭謹識其顛末且
以告於後之君子俾謹守而嗣<md:KR4d0226_SBCK_100-28a>¶修之以無替諸公之恵
也¶成化十九年嵗在癸卯二月之朔後學莆田黄仲¶昭
<pb:KR4d0226_WYG_101-2b>
識

<pb:KR4d0226_WYG_102-1a>
晦菴集後序
右晦菴文公文集百卷又續集五卷别集七卷嵗久版
昏察使胡仲申岳副使張用載大輪先後白廵御史虞
惟明守愚蘓宗玉信蒋伯宣詔縮費重雕蔵諸閩臬潢
故習朱氏易詩四書想見其為人比渉是編始得公所
為融㑹折衷深造大成者審在沉&KR0467;反覆積累有年之
後而師友淵源經綸本末始終條理燦然詳明尤足以
發揮本義集註語録曲折上探聖賢之藴雖公於文所
<pb:KR4d0226_WYG_102-1b>
好不存潢以世傳大學序白鹿洞賦草暨答吕伯恭論
洞記等徴之當時思繹之熟改定之精凡未可以言語
文字求之也獨慨公老慶元間學禁方厲片詞隻字所
在毁棄每讀詹師罷鋟梓書未嘗不掩卷太息惡小人
之罔極淳祐以來區區掇拾已非復公季子在初類次
本而王㑹之祀伯和虞伯生家藏與陸王帖梅花賦諸
篇往往尚逸弗録集中記載牴牾可疑亦復不鮮則吾
儕於此茍非誠致力於公居敬窮理反躬實踐之功政
<pb:KR4d0226_WYG_102-2a>
恐其幸傳者未易遽知况望能并其不可傳者不言而
自得之哉潢聞往者濂洛三先生書歴時未逺微言大
義鬱而不彰公既以孔孟道統所繋亟為之緒正表章
猶慮人滯於見聞謂必能真立伊尹之志修顔子之學
使本立而知益明知精而本益固日用之間将有以得
乎先生之心而疑信可判繼往開來惓惓如是矧後公
數百年其間志堅思苦謹守精翫如勉齋北山儒者僅
有乎爾寜不重感於斯文嘉靖壬辰秋七月甲戌後學
<pb:KR4d0226_WYG_102-2b>
婺源潘潢拜書

<pb:KR4d0226_WYG_103-1a>
欽定四庫全書
　晦庵續集卷一　　　　　　宋　朱子　撰
　　書
　　　答黄直卿
南軒去冬得疾亟遣人候之春中人回得正月半後書
猶未有他不數日聞訃則以二月二日逝去矣聞之痛
悼不可為懐聞其臨終猶手書遺劄數千言不數刻而
終劄中大槩説親君子逺小人甚切當世之弊此尤可
<pb:KR4d0226_WYG_103-1b>
傷痛也此若得脱即便道往哭之而後歸耳
南軒云亡吾道益孤朋友亦難得十分可指擬者所望
扵賢者不輕千萬勉旃此中文字彦忠皆寫得已屬令
一一呈似矣鄭台州相見否更勸其子細講學為佳書
來所説殊未端的可惜只如此便更不求進步也
昨收書報及鄭台州之訃執書驚愕失聲何天無意扵
斯世而偏禍吾黨如此之酷痛哉痛哉自此每一念未
嘗不酸鼻也此間今年枯旱可畏有彌望十數里而無
<pb:KR4d0226_WYG_103-2a>
一穗之可收者政惡所招無可言者然不敢不究心措
置但勢亦有不得行者未知終能不得罪扵斯人否耳
力請丐歸計亦未必可得但恐自以罪戾罷逐耳世態
不佳老病益厭俯仰但思歸卧林間與如直卿者一二
人相與講論以終素業耳
諸經舊説皆得一過其間亦有改定處自慊却須用舊説
方見得自家有力𦂳要是從本原上説來比前日尤親切
所諭羞惡未亡者此乃真是當得偽學二字朋友中只
<pb:KR4d0226_WYG_103-2b>
此一番拍拭揀汰偽冐大段得力但此道之傳不絶如
綫深使人憂懼也來嵗聚徒勢所不免但此間屋宇空
虚多時不知如何處置也本領分眀義利眀白閑時都
如此説及至臨小利害便靠不得此則尤可慮也
禮書想已有次第吳伯豐已寄得祭禮来渠以職事無
暇及此只是李實之編集又不能盡依此中冩去條例
其甚者如祭法祭義等篇已送還令其重修特牲等篇
亦有未入例處旦夕更取家郷禮參校令歸一却附去
<pb:KR4d0226_WYG_103-3a>
煩看過王朝禮已送與子約令附音䟽但恐渠亦難得
人寫不能得耳
近報誤舉偽學人許令首正觀此頭勢恐子合受得王
漕文字亦不穏當人生仕宦聊爾隨縁亦何必須改官
而包羞忍恥處此危疑之地乎
伯豐書云其所厚者以其無所私禱寄聲欲䋲治之子
約亦甚稱其所守之固但世路如此所可憂者不但道
學而己任尉甚不易得然不欲深與之交恐復累渠入
<pb:KR4d0226_WYG_103-3b>
偽黨也季通家為鄉人陵擾百端㡬不可存立因書囑
其隂䕶之為佳
時事大槩此亦聞之但諸人狼狽殊非所望耳子約終
是好不知已行遣未此事未開口斷置已定多少快活
可為致意未及奉慶也
黄商伯事殊不聞首末子約書亦言其舉措有未善處
不知救荒何所闗扵近習而惡之若是耶駭機飛語殊
可憂畏䟽逺遁藏然猶不敢不跼蹐也
<pb:KR4d0226_WYG_103-4a>
揆路曽相見否其説果何如邸報中見外間事賴諸賢
維持且爾無大踈失但定省一節都不見人說著此甚
可懼非小故也彼中親所見聞有何節目因便煩子細
報来
彼中且如来喻亦善世道如此吾人幸得竊聞聖賢遺
教安可不推所聞以拯斯人之溺政使不得行扵當年
亦湏有補扵後也常教整頓學校亦甚不易可與晦伯
説渠家有兩世奏議煩晦伯為借録得一本見寄為幸
<pb:KR4d0226_WYG_103-4b>
辛卿鬻鹽得便且罷却為佳
中庸不暇看但所改物之終始處殊未安可更思之近
却改得論語中兩三段如葉公子路曾晳之志如知我其
天之類頗勝舊本旦夕録去子約除官可喜今固未有
大叚擔負且㸔嵗寒如何耳
此間數日来整&KR0592;綱目事却甚簡乃知日前覺得繁只
是局生要之天下事一一身親歴過更就其中屢省而
深察之方是真實窮理自然不費心力也趙帥所云前
<pb:KR4d0226_WYG_103-5a>
官事不湏理㑹亦是一說未可便以為非然只此便見
合得顯榮通達處如今世路未論邪正只剛强底便是
八九分不得便宜了也
大學向所寫者自謂已是定本近因與諸人講論覺得
絜矩一章尚有未細密處文字元来直是難看彼才得
一說終身不移者若非上智即是下愚也此番出来更
歴鍜鍊儘覺有長進處向来未免有疑處今皆不疑矣
中庸三紙已細㸔但原本不在此記得不子細然大槩
<pb:KR4d0226_WYG_103-5b>
看得恐是或問簡徑而章句反成繁冗(如鳶魚下添/觧説之類)又
集觧逐段下駁諸先生說亦恐太廹不穏便試更思之
或只如舊而添集觧或問以載注中之説如何
為學直是先要立本文義却可且與說出正意令其寛
心玩味未可便令考校同異研究纎密恐其意思促迫難
得長進将来見得大意略舉一二節目漸次理㑹盖未
晚也此是向来定本之誤今幸見得却煩勇革不可茍
避譏笑却誤人也
<pb:KR4d0226_WYG_103-6a>
陳君舉門人曹噐逺來此不免極力為言其學之非又
生一秦矣所謂艱窘之状令人惻然不知何故前此都
不說著今乃一旦驟至此也自困涸轍無力相賙深負
愧歎也然扵此患難之際正當有以自處不至大段為
彼所動乃見學力不然即與世俗戚戚扵貧賤者何以
異耶
辭免文字至今未得遣去盖封事字數頗多昨日方冩
得了更湏装三兩日方得發也所欲言者不論大小淺
<pb:KR4d0226_WYG_103-6b>
深皆已說盡眀主可為忠言想不至有行遣但能寝罷
召命即為幸耳萬一不遂不免一行更不能做得文字
只是面奏乞歸也
大學中庸集註中及大學或問改字處附去可子細㸔
過依此改定令冩但中庸或問改未得了為悵耳今年
早晚禾皆損州縣官員不足恃賴未知眀年復如何此
外可深慮者不止一端亦非獨為一身一家慮也時論
未平不謂閒廢無能之人每煩君大夫旰食之憂如此
<pb:KR4d0226_WYG_103-7a>
比讀邸報不勝恐懼今章中所及如泉相者已行遣湖
守䟽中亦及彭子夀田子真以蠱毒事又下漕司究治
其勢駸駸恐未容飽食而安坐也
禮書縁遷徙擾擾又城中人事終日汨没不得工夫㸃
對所編甚詳想多費心力但以王侯之禮雜扵士禮之
中不相干渉此為大病又所分篇目頗多亦是一病今
已拆去大夫以上别為䘮大記一篇其間有未及填寫
處可一面令人補足更照别紙條目整頓諸篇務令簡
<pb:KR4d0226_WYG_103-7b>
潔而無漏落乃為佳耳修定之後可旋寄来㸔過仍一
面附入音䟽速扵嵗前了却亦是一事盖衰老疾病旦
暮不可保而罪戾之蹤又未知所税駕兼亦弄了多時
人人知有此書若被此曹切害胡寫兩句取去燒了則
前功俱廢終為千載之恨矣眀州書来亦說前數卷已
一面附䟽王朝禮初欲自整頓今無心力㸔得已送子
約託其校定仍令一面附䟽彼中更有祭禮工夫想亦
不多若伯豐寳之能便下手亦只須數月可也但儀禮
<pb:KR4d0226_WYG_103-8a>
只有士大夫祭法不可更以王侯之禮雜扵其中湏如
前来所定門目别作廟制九獻及郊社諸篇乃為盡善
(已再條具/寄之矣)幸亦時為促之并得嵗前了當為佳榮霤之
說别紙奉報可更詳考便中報及也近日眼病全看文
字不得但因講論見得此理愈見分眀門路愈見徑直
前日答吉州王峴書中有數句頗甚簡當今漫録去可
以示甘吉父也峴乃鄉来子約所館之家因子約来通
問也子約又入王南强章䟽只此數人東湧西没到處
<pb:KR4d0226_WYG_103-8b>
出見甚可笑也周樸甚可念一書并信煩因便寄與勿
令浮沉為佳趙恭父竟坐其事部中行下取索不知意
欲坐以何罪州郡知其無辜欲為回申而恭父不願也已
發去矣此却差强人意也孫之李和卿甚不易因書或
相見煩各為致區區當暑目昏不及拜書也楊子直甚
入時但不知亦只避得可避底枉了做許模様也
偽學之章首辨張非偽學盖前此劉元秀力薦王炎作
察官而韓以受知張門為疑故此章着意如此分别非
<pb:KR4d0226_WYG_103-9a>
獨欺天亦欺韓也故其後復申炎所陳薦舉之說乃是
首尾專為王地冷眼旁觀手足俱露甚可笑也且㸔此
人終必得志盖此事中間已似稍緩却縁近日一繳其
徒得以藉口復肆沸騰已行遣人勢必從頭再有行遣
張乃孟逺之弟本依韓劉今此以官滿欲差遣之故上
書外為直言而中實刪去又以未刪之本示劉而劉以
示沈故及扵禍此乃以邪攻邪自貽伊戚然遂死扵道
路亦可傷也又可懼也今冬上饒括蒼興國學者近十
<pb:KR4d0226_WYG_103-9b>
餘人到此新書院已可居矣逐日幸有講論足以自警
其間亦頗有可說話者所恨直卿不在此不得與之琢
磨也
初七日方遣得辭免近四十紙奏劄所欲言者略已盡
之但猶有記不起者無奈何耳今必已到彼多日不知
聖意如何若得遂退蔵千萬之幸如其不然到彼亦别
無話可說只是乞歸耳直卿来嵗之計果何所定此人
回幸見報若在後山此間諸生亦有能往者老拙亦時
<pb:KR4d0226_WYG_103-10a>
可一到也近日朋友來者頗多萬正淳與王子耕吳伯
豐皆在此諸人皆見陸子静來甚有議論此間近亦有
與之答問論太極書未及寫去大率其論與林眀州不
相逺也
儀禮義疏已附得冠義一篇今附去看家郷邦國四類
已付眀州諸人依此編入其喪祭禮可便依此抄節寫
入只覲禮一篇在此須自理會祭禮亦草編得數紙不
知所編如何今并附去可更斟酌如已别有規模則亦
<pb:KR4d0226_WYG_103-10b>
不須用此也可早為之趂今年秋冬前了却從頭㸃對
并冩得十數本分朋友藏在名山即此身便是無事人不
妨閉門静坐作粥飯僧過此殘年也
今日吾輩只有此事是着𦂳處若打不過即上蔡所謂
能言空如鸚鵡者為不虚矣伯豐劉五哥説已得諸司
文字以彼之才固有以取之但正用此時得之亦不能
使人無疑耳目前朋友思索眀快未有其比心甚惜之
然扵事有難言者因與之語要當有以警之救得此人
<pb:KR4d0226_WYG_103-11a>
亦非細事若此處打不過了更說甚操存㴠養耶輔漢
卿萬正淳皆留此兩月而後去其他朋友數人亦将去
矣諸人皆為外間浮論攻擊不敢自安而去其實欲見
害者亦何必實有事迹與之相違但引筆行墨數十行
便可使過嶺矣此亦何地可避耶世人見處淺狭例如
此令人慨歎又来學者亦未見卓然可恃以屬此道之
傳者今更有此間隔益難収拾不謂吾道之否一至此
也思慮及此又使人深惜伯豐之不能自立曷嘗見有
<pb:KR4d0226_WYG_103-11b>
顔子而為桓司馬家臣耶子約却是着實但又有一種
不通透處激惱人鰣魚多骨金橘太酸天下事極難得
如人意也禮書如何此已了得王朝禮通前㡬三十卷
矣但欲将冠禮一篇附䟽以為諸篇之式分與四眀永
嘉并子約與劉用之諸人依式附之庶㡬易了適已報
與子約或就令編此一篇或直卿自為編定此一篇并
以見寄當擇其精者用之此本已定即伯豐寳之輩皆
可分委也病軀脚氣未動但目益昏恐更數月遂不復
<pb:KR4d0226_WYG_103-12a>
見物以此急欲了此書及未盲間讀得一過粗償平生
心願也得曾致虚書云江東漕司行下南康毁語孟板
劉四哥却云被學官回申不可遂已此其勢決難久存
只此禮書傳者未廣若被索去燒了便成枉費許多工
夫亦不可多向人前說着也謝表漫錄去㸔勿以示人
初時更有數語後為元善所刪然亦無甚𦂳要若謂取
禍則只此亦足以發其機也
子約頗愛㤗兒亦已囑令隨諸生程課督察之矣但婺
<pb:KR4d0226_WYG_103-12b>
州近日一種議論愈可惡大抵名宗吕氏而實主同父
潘家所招舘客往往皆此類深可憂歎亦是伯恭有以
啓之令人不無可恨耳近日郡事浸簡歳事亦可望但
經界指揮不下恐復為浮議所搖(前此留葛報書皆謂/可行獨王不報書)
疑此間受漳浦之㕓者或與當路厚善必實為此謀耳
若果如此乃漳人之不幸而老守之幸嵗裏即可丐歸
矣寄来算法已收只此一事其說數端信知義理之難
窮也
<pb:KR4d0226_WYG_103-13a>
知與劉潘諸人相聚甚樂恨不在近資講論之益但春
秋難看尤非病後所宜且讀他經論孟之屬如不食馬
肝亦未為不知味也所以答子約者甚佳但恐亦不必
如此今所慮者獨恐物不格知不至耳知至則自見得
義利公私之下毫髪不放過也
伯豐絶交之事渠必不能辦只韜藏避謗逡廵引却似亦
不為甚難如㳺誠之但以誤受舉削之故至今不為改秩
計已近十年彼其人固多可議而為學又非伯豐比且其
<pb:KR4d0226_WYG_103-13b>
親年已髙而身亦五十餘嵗矣乃能㫁置如此則其長
處亦不可誣也若與之交淺言深但㣲與説及此意勸
之以晦迹避謗當無不可也好朋友難得近日數為人
所誤令人意緒不佳深恐又失此人故不能不闗念耳
大學或問齊家治國章今善好惡改作今反其好中庸
章句索隠下添隠謂卑陋也(在本來/也之下)本無可稱改作本
來卑陋得江西書吳伯豐果以去冬得疾不起見其思
索通曉氣象開濶朋友中少能及之又子約元德書來
<pb:KR4d0226_WYG_103-14a>
皆言其自樹立之意尤不可及法門衰敗之秋又適䘮
如此等人尤可痛悼也子約累書來辨中庸首章戒謹
恐懼與謹其獨不是兩事又須説心有指未發而言者
方説得心字未説得性字又須説是耳無聞目無見心
無知覺時方是未發之中其説愈多愈見紛拏又争配
義與道是将道義來配此氣如何有人讀許多書胷中
乃如此黒暗彭子夀初亦疑中庸首章近得書却云已
釋然矣方知章句之説為有功也張元德説得頗勝子
<pb:KR4d0226_WYG_103-14b>
約而其兄元瞻看得尤好若得伯豐且在與之切磨可
使江西一帶路徑不差今既不如所望而子約輩沈滯
膠固不可救拔每得其書輒為之數日作惡也
病中看得孟子要畧章章分眀覺得從前多是衍説已
略修正異日寫去此書似有益扵學者但不合顛倒却
聖賢成書此為未安耳大學諸生看者多無入處不知病
在甚處似是規模太廣令人心量包羅不得也不如看語
孟者漸見次第季通比已得其到道州書地主頗寛假之
<pb:KR4d0226_WYG_103-15a>
計渠亦能自處不知赦後還可得量移否周純夫甚可
念欲寄一書問勞之亦復不暇亦恐彼中難得便耳謝
表為衆人改壊了彼猶有語是直令人不得出氣也此
輩略不自思自家是何等物類乃敢如此殊可憫笑也
書院中只古田林子武及婺州傅君定在此讀書頗有
緒傅尤刻苦前此亦多讀書但未有端的用心處近方
令其專一漸次讀書覺得却有立作将来或可望也孫
丈書已收書中甚稱仁卿政事之羙恨不得聞其詳也
<pb:KR4d0226_WYG_103-15b>
親舊皆勸謝絶賔客㪚遣學徒然其既來即無可絶之
理姑復任之若合過嶺亦是前定非闗門閉户所能避
也
晦伯人来得近問知山中讀書之樂甚慰但不應舉之
說終所未曉朋友之賢者亦莫不深以為疑可更思之
固知試未必得然以未必得之心隨例一試亦未為害
也痰嗽已向安否亦不可不早治也牒試中間辛憲湯
倅過此皆欲為問既而皆自有客不復可開口其偽冒
<pb:KR4d0226_WYG_103-16a>
者固不容復動念知却劉倅之請甚善宗官衡陽之嫌
固亦所當避也吾人所處着個道理二字便自是隨衆
不得此是不可易之理但㸔處之安與否
前書所論鬼神之說後来㸔得如何程書中說此話處
數條(東見録/中尤多)可類聚㸔湏自見諦當處也遷居擾擾中
亦有一二學者在此雖不得子細討論然大抵未有擔
荷得者此甚可慮陳正已来自建昌實亦眀爽但全别
是一般說話所謂伯恭之學一傳到此甚可懼耳
<pb:KR4d0226_WYG_103-16b>
近有臨江軍張洽秀才来資質甚好可喜可喜書院方
盖屋未得成就度須更兩月方可居耳
此女得歸德門事賢者固為甚幸但早年失母闕扵禮
教而貧家資遣不能豐備深用愧恨想太夫人慈念必
能濶略然婦禮不可缺者亦更賴直卿早晚詳細與說
使不至曠敗乃善輅孫骨相精神長當有立輔亦漸覺
長進可好㸔之
所喻先天之說後来㸔得如何若如所論即天人各是
<pb:KR4d0226_WYG_103-17a>
一般義理不相綂攝矣恐更當子細玩索也近見朋友
殊少長進深可憂慮任伯起到此昨夕方與痛説覺得
上面更無去處了未知渠能領畧否耳廣西寄得語孟
説來細看亦多合改以毉藥之擾未得専心方畧改得
數段甚恨相去之逺不得子細商量也
伯起説去年見陸子静説㳺夏之徒自是一家學問不
能盡棄其説以從夫子之教唯有琴張曾晳牧皮乃是
真有得扵夫子者其言恠僻乃至扵此更如何與商量
<pb:KR4d0226_WYG_103-17b>
討是處也可歎可歎浙中旱甚當宁憂勞聞之令人恐
懼奈何奈何江西除命縁上封事(云云/)上感其言故有
是命諸公初只欲與郡上命與此(更有少商折/甚可疑恠)大抵此
畨盡出聖命或者以為不當力辭其説亦是但衰悴如
此孤危如此勢豈可出初欲且受而臨期請祠又思不
可不先做張本已申省辭免矣得請甚幸不然却用前
説以必得為期耳
子澄得書問直卿動静南紀在長沙與同官不恊求去
<pb:KR4d0226_WYG_103-18a>
未知如何愛直堂記一本謾往子澄此文勝它篇也近
㸔外書有一段伊川答王信伯之問曰勿信某言但信
取理不知曾見此話否前書所論伊川先生語甚善聖
賢之教固不一端然専執僻見不信人言又豈信理之
謂乎此處似更有商量要非面見不能盡也
子澄乃令副端章䟽言其以道學自負不曉民事與監
司不和而不言所争之曲直又言其修造勞民而已聞
之趙倉已嘗按之而復中輟必是畏此惡名而隂往臺
<pb:KR4d0226_WYG_103-18b>
諫處納之耳韜仲事甚可笑今之君子無以大相過者
大率如此直是使人煩惱也彼中新宰已交印否觀其
舉措又似了不得然今日若無變通便是管葛之才亦
了不得况扵常人近嘗因書說與兩漕而林漕才到延
平便以威勢迫脅小官使之為縣是全然不曉㑹人說
話矣可恠可恠楊元禮亦為漕司不取願状迫換長汀
渠乞来禀議又不許却欲以倉檄来辨其事不知又如
何今時做官不論大小直是全然睹是不得子澄冬至
<pb:KR4d0226_WYG_103-19a>
書云已遣家歸廬陵只與一姪子在彼俟命則是此消
息來得已多時矣若道一例如是他人又却無是只是
吾黨便有許多觸磕亦可笑豈亦大家行着一個不好
底運氣耶抑亦老子命薄帶累諸朋友也
被㫖一行不免一出但上恩如此不得不竭其愚聖德
寛洪必不深罪言者然亦不能不以為慮若便得罷逐
還家乃為厚幸
所喻學業大槩甚善此間之約諸人不見説着次第不成頭緒但
<pb:KR4d0226_WYG_103-19b>
季通韜仲説欲相約來後山若得在彼亦易相見衰老之幸也
輅孫不知記得外翁否渠愛壁間獅子今畫一本與之
可褙起與看勿令揉壊却也此是陸探㣲畫東坡集中
有賛願他似此獅子奮迅哮吼令百獸腦裂也
居廬讀禮學者自來甚善甚善但亦不易彼中後生乃
能如此前此常患來學之徒真偽難辨今却得朝廷如
此開大爐&KR1992;煅煉一番一等混殽夹雜之流不須大段
比磨勘辨而自無所遁其情矣
<pb:KR4d0226_WYG_103-20a>
日暮途逺心力疲耗不復更堪討論矣日者多言今年
運氣不好不知得見此書之成否萬一不遂千萬與諸
同志更相勉勵究此大業也
此間朋友間有一個半個然不甚濟事但不意其敢來
亦可憐耳彼中朋友真肯用力者名姓謂何因書報及
仍畧品目之慰此窮寂之望也學古魯叔相繼逝者可
傷吳伯豐尤可惜朋友間似渠曉得人説話者極少始
者猶疑其守之未固後來得子約張元德劉季章書又
<pb:KR4d0226_WYG_103-20b>
知其所立如此不幸蚤死亦是吾道之衰念之未嘗不慘然
也季章書語錄去切勿示人足令同時輩流負愧入地也
吳元士曾相識¶否昨看王伯照雜説中間有一段理會
不得或云渠嘗學扵王公恐能知其説試為宛轉託人
扣之却見報也
齋中諸友甚不易相信得及年來此道為世排斥
其勢愈甚而後生鄉之者曾不少衰自非天意何
以及此老拙以此衰病之極而不敢少懈但精力
<pb:KR4d0226_WYG_103-21a>
不逮日月無多無以副其逺来之意深愧懼耳前日鄭
齊卿去彼如此聞後来亦有一二如此者初甚慮之近
亦漸漸開眀甚悔當昨不且留之也
所說論致仕文字其大槩止為一二人如减年乃指沈
正卿而言初亦疑此語迂回無下落以宗師之語推之
意其為沈而近得元善書乃云果爾則此自無可疑而
城中諸人苦相沮抑不令剡奏為可罪也然此文字三
月半間已得之後来節次有便而㳺宰以為渠有専人
<pb:KR4d0226_WYG_103-21b>
又便有回信不若令帶去為便遂以付之渠乃遷延至
此不知今文字在何處留滯若今尚未到則便遭論列
亦是本分恠他不得矣然此如破甑若不打破做兩片
亦湏打做兩截不復能顧慮也詔㫖正為戒敕偽黨不
得自比元祐想已見之噐數命題却已寝罷然此等事
亦有士人合理㑹者前日之弊乃為汎濫細碎徒擾擾
而無益今遽罷之又不究其弊之所自来大抵此輩用
心豈復更有是處自不湏論也林正卿歸自湖外少留
<pb:KR4d0226_WYG_103-22a>
兩夕亦頗長進但恐将来流成釋老耳其弟學履安卿
中間到此近寄得疑問来亦㸔得好甚不易一書報之
可分付入試朋友俟其到城日付之也題壁掲榜者正
不足恠但不意諸生能自安扵是賢扵子合矣初見渠
時聞其說曾子寝大夫之簀以為不欲咈季孫之意便
疑其意趣之不高後来講磨尚庶㡬其有改不謂止是
舊来見識也
想聞子約之亡重為吾道傷歎也近事似稍寜息而求
<pb:KR4d0226_WYG_103-22b>
進者納忠不已復有蘓轍任伯雨之奏想已見之大率
是徐葉耳然似此紛紛何時是了兩日無事閑讀長編
崇觀以来率是如此甚可懼也
子約之亡傷痛未定而季通八月九日又已物故朋友
間豈復有此人尤足為痛哭也但其家至今未得的信
只魏才仲自桂林寫来前日李彦中歸道長沙見子䝉
及趙漕說得分眀矣今年不知是何厄㑹死了許多好
人老拙尤覺衰憊非昔時比臓府不秘即滑脚弱殊甚
<pb:KR4d0226_WYG_103-23a>
杖而後能行恐亦非復久扵此世也
季通之柩已歸陳坂上對面一寺中盖先買得一小地
在其前只今冬便葬也萬事盡矣尚何言哉一慟之餘
行自病也
向留丞相来討詩傳今年印得寄之近得書来云日讀
數板秋来方畢甚稱其間好處枚舉甚詳不意渠信得
及肯如此子細讀如趙子直却未必肯如此渠前此見
中庸說極稱序中危㣲精一之論以為至到亦是曾入
<pb:KR4d0226_WYG_103-23b>
思量以此見其資質之羙惜乎前此無以此理謦欬扵
其側者而今日聞之之晚也所論曾晳事甚佳但云道體
虚静而無累恐鈍滯了道體耳呉元士說六十律為京
房之謬亦是但前此所扣乃是只以十二律旋相為宫
而生六十調非為六十律也
二孫隨衆讀書供課早晚教誨之為幸鄭齊卿亦要去
相從渠此㡬日却稍得然以病倦不能聽其講觧念其
志趣堅苦亦不易得可因其資而善道之度却不枉費
<pb:KR4d0226_WYG_103-24a>
人心力也致仕文字為衆楚所咻費了無限口頰今方
得州府判押但求保官更無人肯作只有伯崇一員或
者以為俞山甫必肯近以書扣之乃漠然不應今不免
専人去問田子真想不至有他詞也
禮書便可下手抄寫此中却得用之相助亦頗有益南
康李敬子與一胡君同来見在書院敬子甚卓立然未
細密胡君堅苦讀喪禮甚子細亦不易得永嘉林補字
退思者亦暫来其人甚敏然都不曾讀聖賢書只一味
<pb:KR4d0226_WYG_103-24b>
胡走作甚可惜也彼中學者今年有㡬人可更精切自
做工夫勤扵接引為佳
收近問知齋舘既開慕從者衆尤以為喜規䋲既定更
且耐煩勉力使後生輩稍知以讀書修已為務少變前
日淺陋儇浮之習非細事也
益公每得一書必問昆仲動静且云嘗附書不知已達
否此便回能以數字報之亦佳仁卿不殊此也
致仕文字州府只為申省不肯保奏此亦但得粗伸已
<pb:KR4d0226_WYG_103-25a>
志不暇求十全矣旦夕當附人去成敗得失一切任之
不能以為念也通老来未志仁能與俱否病倦不暇作
書煩為致意春暖一過此為幸公度必已至亦未及書
謙之數字可付之此間朋友不多亦未見大有進者然
早晚略得舉揚一番亦不為無補也試後江浙間必更
有故舊来恨直卿不在此不得與之商量耳此理要處
無多說話不知如何人自不曉以此追念伯豐愈深傷
惜如子約輩亦不謂其所造只到此處便死却也李公
<pb:KR4d0226_WYG_103-25b>
晦禹貢集觧編得稍詳今附去試㸔如可用可令人抄
下一本别發此册回来為佳二孫切煩嚴教督之聞外
邊搜羅鼎沸如今便得觧亦不敢赴省况扵其他只可
着力學做好人是自家本分事平時所望扵兒孫者不
過如此初不曾說要入太學取科第也致仕文字近方
發得去度今尚未到聞已有臺章指目矣此却是城中
諸賢牽挽之力他人不足責曹晉叔老大隐約號為有
思慮者前日聞有此章尚以不及見止為恨不知此是
<pb:KR4d0226_WYG_103-26a>
何等見識處事不問義理只顧利害已為卑鄙况今利
害又已曉然猶作是論真是不可曉也彭子夀行遣想
已聞之此事是放了徐子宜又要個人填窠子圖得舊
畫加色一番光鮮不知如此有何了期也渠前日有一
書今附去似亦是去年秋間附来近方到不知有何語
也書社甚盛以善及人而信從者衆亦非細事可且勉
力講論令其反已着實用功為佳然此外亦湏防俗眼
讒口横生浮議也禮書附䟽湏節略為佳但勿太畧
<pb:KR4d0226_WYG_103-26b>
彭子夀劉德修二事想已聞之楊惲之說何言歟吁可
畏也
借得黄先之數册陸農師說初意全是穿鑿細㸔亦有
以訂鄭注之失者信開卷之有益俟用之行附去㸔也
所喻惺惺之説甚善但見說講授亦稍勞似當節省并
合令其簡約庶可久也
二孫在彼如何書社諸事既有條理想自不容其違犯
更望痛加鞭䇿少寛暮年却顧之憂千萬千萬小四郎
<pb:KR4d0226_WYG_103-27a>
與劉五哥莫湏常来咨問否雖不在齋中宿食亦望有
以遙制之也
致仕文字雖已得之但諸賢切齒怒目之意殊不能平
不知更欲如何摶噬姑亦任之耳
用之去時所附書想已達所帶去文字想皆見之今則
此等工夫全做不得矣精舎相聚不甚成條理盖縁来
有先後人有少長鄉有南北才有利鈍㸔文字者不㸔
大意正脉而却泥着零碎錯亂纒繞病中每與之酬酢
<pb:KR4d0226_WYG_103-27b>
輒添了三四分病以此每念呉伯豐未嘗不愴然也履
之兄弟却差勝若更加功或恐可望耳伯崇已赴官番
陽留其季子在李敬子處資質亦淳謹但未有奮迅拔
出之意耳
人家禍患重復如此可畏此又豈章子厚之所能為耶
古之禪宿有慮其學之無傳而至扵感泣流涕者不謂
今日乃親見此境界也前書所說常惺惺此是最切要
處諸朋友行持亦頗見功効否向来學者得此一番試
<pb:KR4d0226_WYG_103-28a>
過虚實遂可辨殊非小補王子合前日過此觀其俯仰
亦可憐也普之却能如此甚不易得禮書病起亦怕㸔
却只㸔得少閑文字元来世間文字被人錯注觧者只
前人做下才隔一手便㸔得别而况此道之廣大精㣲
也耶諸生相從者亦頗能有志否近報時學小變舉子
輩往往相賀然此豈足為重輕耶
致仕且是已分一事粗了然外面攻擊之意殊未已不
知更待如何可付一笑但前日得劉季章書云孫從之
<pb:KR4d0226_WYG_103-28b>
得郡非其自請乃復被繳適病牙癰已逝去矣㸔此亦
是吾黨同一氣運不得不然非但虎食其外也季章又
云彭子夀相見亦甚衰悴題目不小想見憂懼然亦正
自不必如此也所說大規模細工夫者甚善諸朋友中
必有向進者恨未得從容其間耳
精舎諸友講論頗有緒通老果如所論甚慰人意得渠
如此所助非細非他人比也但渠到此適以病倦又以
諸㓜疾患為撓不得甚與之款曲以此知人之學所以
<pb:KR4d0226_WYG_103-29a>
不進只縁從初無入處不見其有可嗜之味而所以無
入處又只是不肯虚心遜志耐煩理㑹更無他病也所
論鞏仲至兩句切中其病前日與語正恠其如此渠苦
心欲作詩而所謂詩者又只如此大抵人若不透得上
頭一闗則萬事皆低此話卒乍說不得也二孫久煩教
誨固不敢以向上望之但得其漸次貼律做得依本分
舉業秀才不至大段狼狽猖獗足矣
伯謨自去秋病不能食中間一再到此甚悴前月晦日
<pb:KR4d0226_WYG_103-29b>
竟不能起以其胷懐趨操不謂乃止扵此深可傷悼而
母老家貧未有可以為後日之計又深可慮想聞之亦
為一愴然也
伯崇之子見留精舎隨敬子作舉業亦淳謹朴實可喜
也仙逰不成舉措然與今之受不係偽學舉狀者分數
亦不多争前日得致道書云鄭眀州臨行欲薦潘恭叔
恭叔對以必扵章中刋去此說然後敢受鄭亦従之此
亦差强人意而在鄭尤不易聞楊敬仲乃大不以為然
<pb:KR4d0226_WYG_103-30a>
不知今竟作如何出場也
外間汹汹未已樓大防亦不免聞林采訴寃扵朝已下
本路究實先所委官見其案牘駭異不敢下筆已改送
他官如其所請此諸人撏剥已盡或湏作語頭来相料
理老朽寜復計此一聽諸天而已伯謨不幸前書報去
未去時亦安静眀了但可惜後来一向廢學身後但有
詩數篇耳然亦足逺過今日詩流也
通老到彼住得㡬日講論莫湏更有進否已勸渠莫便
<pb:KR4d0226_WYG_103-30b>
以所得者為是且更鄉前更進一歩不知後来意思如
何也渠說冬間更欲來訪但恐迫扵赴官不能款曲耳
諸生仍舊相聚否此間朋友只南康節次有人来甚不
易得肯向此来如廬陵處即全未有轉動意思也知彼
中誨誘稍有次第甚慰所望諸人誰是最精進者因来
喻及為佳
齋中朋友終年相聚當有極精進者此間諸人来去不
常然氣習偏蔽各任己私亦難盡責一人不是大率江
<pb:KR4d0226_WYG_103-31a>
鄉人太的確而失之固執此間人太平易而流扵茍簡
此古人所以有矯性齊羙之戒也今敬子已歸臨行又
與安卿不足只恐向後精舎規䋲又曠濶耳安卿将来
却湏移出舊齋自不與精舎諸人相干也禮書湏直卿與
二劉到此并手料理方有汗青之日老拙衰病日甚扵
前目前外事悉已棄置只此事未了為念向使只如余
正父所為則已絶筆久矣不知至後果便能踐言否予
日望之也
<pb:KR4d0226_WYG_103-31b>
病日益衰甚望賢者之來了却禮書前書所說且從閩
宰借人先送定本及諸書来如可用之嵗前能上否渠
送得冠禮来因得再㸔一過其間有合修處尚多已畧
改定(如前書入名噐/篇者却移不得)及重編得冠義一篇頗穏當然病
衰精力少又日短窮日之力只㸔得三五段如此若非
儧促工夫未来了絶也以此急欲直卿與用之上来庶
可并力此外無他說也
鉅鈞到彼煩直卿鈐束之勿令私自出入及請謁知舊
<pb:KR4d0226_WYG_103-32a>
有合去處亦湏令隨行不可令自去早晚在齋隨衆讀
書供課之外更煩時與提撕痛加鐫戒勿令怠惰放逸
乃幸之甚
子澄遂以憂歸聞之驚駭渠素體羸能堪此苦否今有
一縑煩為貨之置少酒果食物往致奠禮鄙文一通并
煩令人讀之也直卿向留東陽之久做得何工夫詩及
論語㸔到甚處因便喻及
所示論語疑義足見别後進學之勤甚慰所懐已各奉
<pb:KR4d0226_WYG_103-32b>
報矣
喻及讀書次第意思甚善甚善且更勉力以俟後會但
未知㡬時能復来此間少人講論殊憒憒也
道間㸔得格物意思稍覺通透日前原未曾說着𦂳要
處也講學不可不熟如此可懼可懼
目疾不觀書縁此㸔得道理亦漸省約不成不讀書後
便都無道理也所論氣稟之病固然然亦大段着力乃
能去之近日為朋友說滕文公首章有些意思他日相
<pb:KR4d0226_WYG_103-33a>
見面論之也
膚仲寄此来云陳是陸學王是吕學以今觀之王是矮
子渠乃疑為直卿之文不知前日所試果如何
歳晚矣何時定可来前日因書亦以直卿昆仲告鄭帥
此公厚德能一見之否来時恐亦湏人便中報及當為
作諸公書去也書會此中無有已囑子約但殊未可必
旦夕更囑祝汝玉若得在衢尤便也此中已為圖得一
小屋基但未有錢物造得耳
<pb:KR4d0226_WYG_103-33b>
示喻讀書次第甚善但所論先天太極之義覺得大叚
局促日用之間只教此心常眀而隨事觀理以培養之
自當有進才覺如此狭隘拘迫却恐不能得展拓也
聞有奏事之命前月念五日方被省劄見已冩書只一
兩日湏可遣人得請固幸萬一不得即不免再入文字
而往前路衢信以来聽命又㸔如何似聞上意頗相念
而士大夫亦多有以為言者此亦似一機會但覺得事
有難得盡如人意者脚甚澁懶向前道之興廢只此一
<pb:KR4d0226_WYG_103-34a>
念間亦可卜得八九分不必勞蓍龜也
所遣去辭免人病久未還昨日便中方被告劄但又忽
有召命云是謝坡所薦旦夕申省辭免萬一未允即欲
再辭而以封事并進前日者太草草已别草定甚詳到
彼亦不過是許多説話況口説未必得如此之詳又免
再出頭面一番若其可取徐出未晚不然則魏主奚少
扵一夫耶(省状藁錄去只呈/二公勿示他人)試為思之并與仁卿景思
商量度亦無以易此也
<pb:KR4d0226_WYG_103-34b>
聞欲遷居此來甚慰不知定在何日也但授徒之計復
何如此中甚欲直卿來相聚然恐此一事未便不知曾
入計度否耶
覺得嵗月晚病痛深恐不了此一事夢寐為之不寜也
近又得正父書目亦有好處其長處是詞語嚴簡近古
其短處是粗率不精緻無分别也
辭免人度今已到不知所請如何頭勢如此又非前日
之比只得力辭鄙意更欲乘此亦有所言亦為餵鷹飼
<pb:KR4d0226_WYG_103-35a>
虎之計又度得無益扵事亦未必中扵語黙之冝且更
籌之若其不可但只力辭亦無害扵義也若已得請便
不湏說只恐未允故有此念盖猶是從官不應黙黙也
泰兒挈其婦歸粗慰老懐衰遲至此無復他念但更得
數年整頓了却諸書此兒粗知向學它時稍堪直卿諸
人提挈足矣
此間番陽近有一二朋友来頗佳恨直卿不在此無人
與商量文字耳
<pb:KR4d0226_WYG_103-35b>
湖南初且以私計不便未可往今縁經界住罷遂不可
往矣已草自劾之章旦夕遣人若且得祠禄亦已幸矣
生計逼迫非常但義命如此只得堅忍耳聞欲相訪千
萬速来所欲言者非一知彼中學徒甚盛學業外亦湏
說令知有端的合用心處及工夫次第乃佳徐葉至此
已久終是脫去舊習未得近日㸔得後生且是教他依
本子認得訓詁文義分眀為急自此反復不厭日久月
深自然心與理熟有得力處今人多是躐等妄作誑誤
<pb:KR4d0226_WYG_103-36a>
後生輾轉相欺其實都曉不得也(此風永/嘉為甚)
書来知甚長進可喜近得漳州陳淳書亦甚進也今老
病無它念只得朋友多見得此道理即異時必湏有立
得住者萬一其庶㡬耳
聞今歳便欲不應科舉何其勇也然親闈責望此事恐
未得自專更入思慮如何通老過此留三日已過去矣
誠實可敬但業未甚修耳亦非細事
　
<pb:KR4d0226_WYG_103-36b>
　
　
　
　
　
　
　
　晦庵續集卷一

<pb:KR4d0226_WYG_104-1a>
欽定四庫全書
　晦庵續集卷二　　　　　　宋　朱子　撰
　　書
　　　答蔡季通
所喻已悉但區區方持此戒不欲輙破之故不敢承命
亦為賢者慮之恐只中甚自愧便是病根不若從此痛
自斬絶毋以此等為愧而深求可愧之實不必更為月
攘之計以俟來年庶乎扵遷善改過有日新之功而胸
<pb:KR4d0226_WYG_104-1b>
中之浩然者無所不慊而日充矣如其不然則平日講
論徒為虚語臨事之際依舊只是平日氣習世俗常情
某實懼焉三復來書竊意方當落筆之時天下之義理
皆小而此事獨大也不然何其與平日講論之言殊不
相似也以左右之髙眀區區常竊愛慕深不欲其如此
故竭底藴幸熟察而深思之則不惟某之幸實朋友之
幸吾道之幸也昨日讀通鑑至班固論郭觧有温良泛
愛絶異之資而不入扵道德以至扵殺身亡宗處方為
<pb:KR4d0226_WYG_104-2a>
之掩卷太息以為天理人欲之間毫釐一差其為禍福
之不同乃至扵此今日晨卧未起得昨日戌刻所貽書
扵此心復有戚戚焉姑遣來人草草奉報盖所欲言猶
有未及究者千萬察之公濟所舉似皆古人語盖是其
入處耳王通賛必是康節所為向以為眀道之文悞矣
若眀道湏别有判㫁不止如此也林氏見思之説昔所
未見它日携來恐更有合入别錄者耳師説才字似作
方字為是此類尚多今亦未暇細考耳樂説甚分眀前
<pb:KR4d0226_WYG_104-2b>
日因希聖書甞附幅紙奉扣通典子聲之説不知如何
不能布筭無以見五聲損益與此廿四律同異如何也
陳圖亦未曉來喻湏面論乃究耳薛説固未知其如何
然觀古人布陳箕張翼舒等説不一似亦與今人不相
逺但其分合出入竒正相生之變自在主将一時心術
之妙計亦非圖書所能傳耳綱目竟無心力整頓得恐為
棄井矣韜仲相聚想互有滋益近日章句集注四書
却㸔得一過其間多所是正深懼向來日用之疏畧也
<pb:KR4d0226_WYG_104-3a>
别後兩日稍得觀書多所欲論者幸會期不逺此只八
九間下寒泉十一二間定望臨顧也
易欲如此寫一本彼有後生曉文理者令寫過只六十
四卦亦得覺得如此儘好㸔亦綱目中生出也
律管分數甚荷見示自疑不能皆全分也前日所㸔圖
子如可傳煩錄一通見寄雖無心力亦欲畧知大槩也
祭儀深衣納去錄畢却示及也
大學改處他日面呈權量所未學豈敢輕議但以羃寸
<pb:KR4d0226_WYG_104-3b>
計之范説恐非是耳更告熟考之也
律説幸早寫寄但以聲定律及均絃用聲之説非面莫
扣為可恨不知㡬時可相會寒泉精舎才到即賔客滿
坐説話不成不如只來山間却無此擾公濟亦每以此
為言也歴法恐亦只可畧論大槩規模盖欲其詳即湏
仰觀俯察乃可驗今無其噐殆亦難盡究也
精舎數日紛紛無意思只得應接酒食説閑話而已亦
縁屋舎未就不成規矩它時湏共議條約乃可久逺往
<pb:KR4d0226_WYG_104-4a>
來耳律書緩寫不妨厯法莫亦可草定一梗槩否若用
先天分數不知日月五星之屬遲速進退皆可扵此取
齊否若得此二書成亦不為無補扵世也某今歸山間
懶未欲出意欲從月末間一到雲谷度暑未知果能動
否恐不能動即奉約一來家中相聚數日殊勝它處惹
客生事也
程集近復借得蜀本初恐有所是正然看一兩處乃是
長沙初刋時印本流傳誤人如此可恨今漫納去試為
<pb:KR4d0226_WYG_104-4b>
勘一過有不同處只以紙蘸糊帖出或恐有可取也盖
陳眀仲云亦嘗校定耳
近看遺書目錄序時有先後以下一節説道理不出欲更
之云先生之學其大要則可知己讀是書者誠能主敬以
立其本窮理以進其知兩者交相為用而不已焉則日用
之間且将有以黙契乎先生之心而扵疑信之傳可坐判矣
伯諫相見懸知必論此事但向來攻之未嘗不屈喻之
未嘗不稱善而終為陷溺不能自解免恐所謂亦甚然
<pb:KR4d0226_WYG_104-5a>
之者亦未可保近覺與此一等朋友說話殊敗人意思
不如緘口内修之為愈也
前書所喻公濟論難反復之語不謂其所見乃如此初
欲歸塗過之今日已迫矣恐未能但恐終亦難說話也
金聲玉振之說皆未盡
孟子觧㸔得兩篇改易數處頗有功但塗抹難㸔無人
寫得一草本不知彼有後生醇謹曉文理快筆札者否
俟某復来此倩得一兩人来草寫出一本大家商量為
<pb:KR4d0226_WYG_104-5b>
佳倉司程書已了有一本在此俟来日觀之也
綱目有疑無問大小告便筆之但未知何日可會議耳
律尺之喻不謂蜀公差誤乃爾成書幸早見示程文三
器圖中引宋景文說不知見扵何書說李昭黄鍾乃南
吕倍聲即是倍平之法前輩已用之不知與今所論者
有相犯處否也五代㑹要納去㸔畢并前所携去文字
示及為幸昨日已到芹溪今日畧走寒泉晚即還此治
淵源言行録等書意欲老兄一来相聚旬日伯諫之意
<pb:KR4d0226_WYG_104-6a>
亦然綱目草册併告帶来有餘力便欲下手刋修也
歐公疑周禮說荷録示荆公必甞親見其說但今集中
無所見只有䇿問一二條亦畧見不能無疑之意耳新
史是紹聖所作荆公既有此語史官自是不敢不書也
華詞固無益然專貴吏材而不及行義乃當時之深蔽
也時論又大變旦夕必見及其兆已見矣星經參同甚
願早見之只恐竄謫不得共講評耳
參同契尚多誤字可早作考異示及納甲之說屯䝉皆
<pb:KR4d0226_WYG_104-6b>
用上下卦初爻何耶毛穎傳云其先眀視佐禹治東方吐
養萬物又云吾子孫當吐而生恐兎之得名以吐之故
但吐養云云未知所出耳昨㸔周禮磬氏疏中引案樂
云磬前長三律二尺七寸後長二律尺八寸不知所謂
樂者是何書亦告批喻
石磬聞平江不難得欲託人作小者數枚但不能得合
新律幸為思之合用㡬枚其長短厚薄之度如何幸悉
批喻也
<pb:KR4d0226_WYG_104-7a>
丹經甚煩讐正然亦尚有一二處可疑當俟面請磬說
更無可疑幸少黜先入之言而以公共之心度之則知
鄙意之不繆如周髀經雖區區所未讀然試以前書所
論勾股两絃之說考之恐賢者未免錯觧古經也使還
奉報草草已與諸友約開正同登西山矣
猿鶴事更煩一哥兄弟子細為檢(所云雜書不/知是何書)
又韓詩挈提陬維其義云何上文角根既是辰卯則此
當為寅位孟陬東之維不知是否(又恐是總/言四維也)
<pb:KR4d0226_WYG_104-7b>
兎者吐生光昨日閑思此語忽記毛頴傳有吐養萬物
有功之句意此等語必先有出處故二書各用之耳或
知其說幸以見教十二相屬起扵何時首見何書亦望
并及之也
諸說荷垂示但本草亦止說吐生而不言其得名之自
此也相屬之說若以廿八宿之象言之則唯龍與牛為
合而它皆不類至扵虎當在西而反居寅鷄為鳥屬而
反居西則又舛之甚者今亦未敢論此只欲見得本來
<pb:KR4d0226_WYG_104-8a>
出處更望詳考見報也
通典中說十二律子聲莫便是清聲否若如所言即是
廿四律不用六十律矣
莆田徐君来說厯如此理會不得今以納呈渠旦夕湏
自去求見但某自曉不得却為老兄所累被人上門反
倒旦夕不免逐旋請教要畧理會得一大槩規模免被
人如此熱謾也
平江磬材聞不難致此見有的便告考定格式剪紙作
<pb:KR4d0226_WYG_104-8b>
様一兩日間示及當往屬相識求之但觸其弦之說湏
依公指定乃佳不可狥偏說也
磬式謹領但求觸弦是兩節事必如来喻則既以兩矩
齊等求弦而又以矩之博益一矩之長而觸其弦亦無
害扵所謂来厯者必若勾短而股長則其一矩為股者
今雖未長而終必長其曰股者葢即今之短而以其終
之長命之也又如兩端相望然後為弦則来喻固兩端
相望而某說亦未甞不兩端相望也但季通欲裁股博
<pb:KR4d0226_WYG_104-9a>
之下以觸弦而某則裁其上為小異耳然亦未嘗不合
也但如某説則簡而通如來喻則煩而窒多所遷就而
後合耳
樂書已就否因便奉寄示近讀長編説魏漢津劉炳作
大晟樂云依太史公黄鍾八寸七分之管作正聲之律
依班固黄鍾九寸之管作中聲之律正聲扵十二月初
氣奏之中聲即扵中氣奏之故有廿四氣鍾之説初㸔
甚駭其説細㸔乃知是讀著錯字史記又破句讀了試
<pb:KR4d0226_WYG_104-9b>
檢律書一觀可發一笑也一代制作乃如此令人惋歎
可早就此事亦不是小事也
春秋無理㑹處不湏枉費心力吾人晚年只合愛養精
神做有益身心工夫如此等事便可一筆勾㫁不湏起
念儘教它是魯史舊文聖人筆削又干我何事耶易説
俟取得即納去然亦政自非急務也
極星出地之度趙君云福州只廿四度不知何故自福
州至此已差四度而自此至岳臺却只差八度也子半
<pb:KR4d0226_WYG_104-10a>
之説尤可疑豈非天旋地轉閩浙却是天地之中也耶
雅鄭二書皆欲得之律管并望擕至不知何時得來
郭公易書全無倫理若兵書歴書亦只如此即無可觀
但恐偏有所長耳子直亦是闇中摸索不知如何見得
好處也史記律數源逺七分為寸之説亦深疑之但自
算不得不敢堅決去取今承來喻推析洞然無復疑論
矣古人文字精密如此而後人讀之鹵莽如此甚可歎
也然不能布算其精細尚未盡曉更容子細别奉扣也
<pb:KR4d0226_WYG_104-10b>
啟䝉所改是否又天一地二一節與天數五地數五相
連此是程子改定當時不曾説破今恐亦當添程説乃
眀也林侍郎所論太極不知是對何人言之來喻似有
闕文讀者皆莫曉也
所喻蓍數少參多兩之説甚善然所積之數則少隂反
多扵少陽者八不知此意又是如何更須契勘恐不堪
駁雜也比近得林潭州易説甚可笑書多重滯不可寄
去無事可一來觀之也
<pb:KR4d0226_WYG_104-11a>
律書本子却幸寄示樂書如何若能入山可一并帶草本及
俗樂文字來得以面究其説幸甚律管樂書已領更容細
看續奉扣也方分竟如何若果如此即空徑三分之説遂
不可用矣以琴為凖果可定否恐&KR0093;聲緩急亦隨律高下
則不容其自相和耳前日因書亦畧扣湯簿尚未得報
只恐渠亦未必理會到此耳律吕書舊本莫只在否便
中亦望示及開通錢小大自不等不知用何者為正耶
廟議亦不盡記若士大夫以下自有定制但今廟不成
<pb:KR4d0226_WYG_104-11b>
廟即且依程夫子説自髙祖而下亦未為僣也
易中七八九六之數向來只從揲蓍處推起雖亦脗合
然終覺曲折太多不甚簡易疑非所以得數之原近因
看四象次第偶得其説極為徑㨗不審亦嘗如此推尋
否亦幸語及也
儀象法要一册納上但歸來方得細看其運轉之機全
在河車而河車須入乃轉恐未盡古法試看之如何也
監糶之擾誠如所喻今日事無不如此求學道愛人之
<pb:KR4d0226_WYG_104-12a>
君子殆未之見斯人之不幸可勝嘆哉
某自寺溪入長澗由楊村以出所過不堪舉目有小詩
云阡陌縱横不可尋死傷狼籍正悲吟若知赤子元無
罪合有人間父母心區區扵此深有所不能自已者然
出位犯分之愧盖不勝言矣
某數日整頓得四書頗就緒皆為集註其餘議論别為
或問一篇諸家説已見精義者皆刪去但中庸更作集
畧一篇以其集觧太煩故耳
<pb:KR4d0226_WYG_104-12b>
初欲專人今但付三大節中多事更不别奉問也来嵗
之計如何若作書社亦冝早有定論小孫素䝉印可當
遣前受業耳淵源録未成文字劉子成又録得數事来
云汪書處似此文字甚多俟寄去足成乃可傳毋枉費
筆札也大學本敬付来人㸔畢早寄及論語方有六篇
亦未成次第未可寄也
叔京前夕方行甞勸渠日用加持敬之功渠云能存其
心是之謂敬而某以為惟敬所以能存其心論此兩日
<pb:KR4d0226_WYG_104-13a>
竟未能合觀其主意又似老兄所論克己之目一般以
此見議論易差若不實下日用工夫動加防檢殆無以
驗其是非也諸友相聚作何工夫一日之間湏著一兩
時辰作科舉外工夫為佳
邑中水禍至此極可傷憫此中幸亦無它兩日後方聞
之耳所喻截米適有便已為言之未知復如何但恐藉
此以賑被灾之民則不當奪之府中亦有米来可就撥
也語録已領餘未暇尋且此數編玩而繹之自有餘味
<pb:KR4d0226_WYG_104-13b>
貪多務得恐却非所冝也餘山所論諸疑皆中其病大
槩亦只是此一格次第當時見得都不曾透徹耳然二
先生語中亦間有如此處必是記者之失如眀道論釋
氏下學上達處則無滲漏矣其下文説盡心知性語亦
不完也道義固一事然體用之殊亦不可不辨但云義
即是道恐未可也又性固無不善其所以有不善有過
有不及却従氣禀中来只如所論亦未子細造次顛沛
必扵是乃知仁而用力焉之事若知之未眀則所謂是
<pb:KR4d0226_WYG_104-14a>
者恐亦未端的此亦湏更察之日用之間卓然實見仁
體可也觀過當以觀字為重盖觀處用力則天理人欲
賔主分眀而仁體在我者益昭著矣若但知之而已則
恐未必端的實見也聖賢指人求仁之方多是扵下學
處指示盖用力扵此而自得之則安然便為已得非若
令人縣揣暗料窺見彷彿便以為得也愚見如此重䝉
下問不敢隠其固陋敢率易言之以求反復如其未當
更得痛為鐫磨復以下喻誠孤陋莫大之幸不爾則自
<pb:KR4d0226_WYG_104-14b>
此不復敢致其愚矣聞又從平甫借語錄此殊非所宜
汲汲况温陵已下手刋刻不數月當成昨日已寄得十
餘板様來矣册不甚大便扵齎挈真學者之幸也俟其
寄來首當奉去然文字之外要當有用心處乃為究竟
耳
觀過終無定論如所喻亦未安愚意却欲只用古説和
靖推説伊川之意甚分眀盖諸説皆有病惟是此説獨
不費力但義差緩耳聖人之言自有如此處更以上文
<pb:KR4d0226_WYG_104-15a>
茍至扵仁矣無惡也及表記仁者之過易辭也者反復
證之則其理亦甚精晦叔所説比欽夫差直截但終是
迫切不類聖人語意耳
伯諫相見所談何事其精進固可尚而賢者之自咎亦
不為過前此相聚兩日固疑近日多事心志不一浮躁
之習又復發見此亦不可不速掃除也太極説近㸔儘
有未精密處已畧刋正其大者如乾男坤女當為氣化
之人物(不知曾有人/如此説否)其下化生萬物乃為形化者耳又
<pb:KR4d0226_WYG_104-15b>
主義是指正與義而言葢此是不易之定理大學所謂
至善是也
子直欲且留此為踰月之計俟某復来今欲煩藏用月
初下来就此寫却一兩卷孟子更得一朋友同来尤佳
不煩俟某下只開月便可来諸事知已子細即子直薪
米之屬亦已一一措置矣此兩日亦只因孟子理會得
一兩條義理頗分眀如盡心之説舊来不曾下語覺得
諸説無綱領如知言所發眀又别是人意思試檢會一
<pb:KR4d0226_WYG_104-16a>
觀即見也(六君子盡心者也所以求盡其/心也孔子從心所欲心不盡用)試更求之便
中見喻為幸東山一章全類詩之比興盖言聖人之道
大而無窮進之當有漸耳熟味之可見可欲之善誠如
所喻但行法俟命一章前日草草言之不能無失更為
叅酌見告幸幸文中子論聖人憂疑處又作一論題不
知合如何立語只云聖人憂疑如何不知可否若可作
即令諸生試為之也伯崇之僕説到官之初儘為人理
㑹事至扵興作水利種種躬親若此不倦真副朋友之
<pb:KR4d0226_WYG_104-16b>
望也
廣之到彼有何議論叔京文字曾論著其得失否此人
回可示及也觀過説依舊未安盖此二字與中庸致曲
文一同致曲者非致夫曲乃因曲而加功觀過者非觀
夫過乃因過而觀理耳前日之説尋當改定却得寄去
史記武夷集内上但史記舊㸃多悞不可慿耳大學想
不輟㸔誠意兩叚竟尋舊藁不見别補去如此可令兒
輩剪去舊字别冩此入其間眀道説人湏自知知自慊
<pb:KR4d0226_WYG_104-17a>
之道(至/)有外之心不足以合天地之心恐或舊本不載
今可檢冩入因補此兩段覺得舊説儘有合整頓處又
是一畨功夫耳孟説更煩為契勘辭意或小未安一字
不遺乃所幸願自覺語意蹇拙終不快利也
答擇之書并觀過説納去幸為訂之始終條理居敬行
簡之説則得之矣昨答書中亦有始終一段今不復錄
去也但所論小人共事之説則鄙意未能無疑盖君子
隨時捄世無必待學至聖人然後有為之理又不可强
<pb:KR4d0226_WYG_104-17b>
其力之所不足挾私任智而僥倖扵有成竊意惟循常
守正為可以無悔顧其間屈伸變化則自有斟酌不可
至扵已甚耳易中論此等處當無所不盡更煩考之經
傳令兒輩抄出它日共詳之為佳得叔京書所論如此
内去一觀或能為反復之尤幸
通書西銘各一本上内又一角致兼善處數日為渠思
講究不精之弊恐是未能勇革世俗之學有以䧟溺其
心而然不及别書幸為致此意也不得扵言如某之説
<pb:KR4d0226_WYG_104-18a>
則見其强勇迫切氣象正如釋氏所謂直取無上菩提
一切是非莫管之意如季通所論則扵不動心處取義
殊緩兼文理亦自不通湏作不字乃説得行耳
所謂一劍兩斷者改過之勇固當如此然改過貴勇而
防患貴怯二者相湏然後真可以修慝辨惑而成徙義
崇德之功矣不然則向來竊聆悔過之言非不切至而
前日之書頓至扵禮亦可驗也自今以往設使真能一
劍兩叚亦不可以此而自恃而平居無事常存祗畏警
<pb:KR4d0226_WYG_104-18b>
懼之心以防其源則庶乎其可耳易説三條昨亦思之
此上下文本自通貫前此求其説而不得故各自為義
而不能相通耳洗心齋戒特觀象玩辭觀變玩占之大
者但方其退蔵而與民同患之用已具及其應變則又
所以齋戒而神眀其德此則非聖人不能與精義致用
利用崇德亦頗相類此下所言闔闢往來乃易之道易
有太極則承上文而言所以往來闔闢而無窮者以其
有定理耳有是理則天地設位而易行乎其中矣兩而
<pb:KR4d0226_WYG_104-19a>
生四四而生八至扵八則三變相因而三才可見故聖
人因之畫為八卦以形變易之妙而定吉凶至此然後
可以言盡耳前所謂易有太極者恐未可以書言也
綱目凡例修立畧定極有條理意義矣俟到此更商㩁
之但修書功緒尚廣若得數月全似此兩月無事則可
以小成矣
九章之目與周禮註不同盈朒恐是贏不足勾股恐是
㫄要幸更考之見喻也小學册子向時携去今告早附
<pb:KR4d0226_WYG_104-19b>
來添註此數項便可上納付匠家也子澄寄得鄂州本
來今往一本并唐鑑如喻遣上編懸文字亦幸早示及
前日因㸔孟子説覺得金聲玉振一義舊説未安即已
改定其説扵樂之節頗有發眀未暇冩去也大抵八音
金石為衆音之綱領&KR0093;竹匏土包括扵中而革木二音
無當扵五聲十二律故居最後而但為衆樂之節不知
古人已作如此㸔否耶又前日説宫懸用十二律一懸
用七律判懸以下無鎛鐘特磬之説不知與古法合否
<pb:KR4d0226_WYG_104-20a>
幸并考之也
示喻創艾之意甚善但密切常存戒懼之意不必如此
發作却未得歇滅舊病依然只在也詩傳不曾修近㸔
論語却儘有合改處候修畢試整頓詩説㸔如何但精
力短甚畏開卷也
前書所云甚恨忠告之晚常時鄙笑荘周為惡無近刑
之説自今觀之亦自不易也月末專望枉顧餘得面言
所喻自省之意甚善然恐病不在此只合且扵存心處
<pb:KR4d0226_WYG_104-20b>
事上痛自省察矯革也某求去未獲然賤迹終不能安
度更不報即以罪譴逐矣此間詞訴近日却絶少漸可
讀書但直卿既歸復之又病數日羸甚無人商量文字
都不得下筆此事未知終竟如何萬一不就恐為千載
之恨也
季通可早来或未歸得共究此業或已束装亦得道間
相伴遊山玩水也希聖要来甚善有朋友性静向學能
思索檢討者携一二人来尤佳其不能此者無益徒累
<pb:KR4d0226_WYG_104-21a>
人也
樂説已領尚未有深觧處湏面扣乃悉耳雅樂説後便
幸示及聞有安定鹿鳴譜亦望録寄偶得新都八陳石
刻本納呈㸔畢却告附還其説與薛士龍者同異如何
并告喻及需通鑑方比修改未定舊本大畧不成文字
也近覺讀書損耗心目不如静坐省察自已為有功幸
試為之當覺其效也
古樂之説尤荷意勤及今見之殊勝蜀公之方響也但
<pb:KR4d0226_WYG_104-21b>
諸説中頗有未甚觧處及新書内論古錢處前後頗有
相牴牾者又不見今是以聲定律為與此尺合之意耳
此皆俟相見面論今日寒甚寫字不成也啓䝉之名本
以為謙而反近扵不遜不知别有何字可改幸更為思
費隠之説若有所見湏子細寫出逐句逐字商量如何
見得上下察是隠處湏著力説教分眀方見歸著若只
如此含糊約度説得不濟事不惟人曉不得自家亦曉
不得也且若果如此子細當時便合引上天之載無聲
<pb:KR4d0226_WYG_104-22a>
無臭以眀至隠之義不應却引鳶飛魚躍至顯之事而
為言却説翻了也請更思之前日已嘗疑此後來子細
反復逐一寫出比較見得説不行此無可疑也只管如
此疑無了時只費頃刻功夫寫出了到寫不行處便釋
然矣
昨日見報有因奏對極言太極之罪者累數百言大率
皆攻鄙説其説甚獃可笑不知何人所發也竊恐流布
諸書亦不甚便更思之如何
<pb:KR4d0226_WYG_104-22b>
三變之説甚荷見教比因修禮編得鍾律一篇頗簡約
可觀大抵盡用本原之書旦夕當奉呈也糴米事適間
趙簿來問不知為請此錢分付晦伯兄弟如何幸度其
可否速見喻當以囑趙及元善作書也但吾輩時運不好
不可自犯脚手然又不可不為鄊里計也
平江人欲遣行磬式幸裁定示及黄鍾一均六律各隨
大小畫様以所定古尺為凖各餘半寸以上以備磨錯
乃佳仍告早示下也前日所説磨崖刻河洛先天諸圖
<pb:KR4d0226_WYG_104-23a>
適見甘君説閣皁山中新營精舎處有石如削似可鐫
刻亦告以一本付之先天湏刻卦印印之乃佳但篆𨽻
碑子字畫皆不滿人意未有可寫之人為撓耳令伯謨
篆如何
三圖須作篆乃有古意便當遣人送伯謨處也但磬式
股鼓俱大似是誤筆今别考禮注畫黄鍾一枚去幸細
考之若合如此即别為作六枚并此付來也其厚亦有
等差耶或但長短不同而博厚如一也并告依此界一
<pb:KR4d0226_WYG_104-23b>
側面使有定論老兄平時扵此極精密不知何故今此
殊草草也龜兆之説未曉所謂不知當近界弦處耶當
逺之也又不知界弦是龜中直紋耶是四外邊界也幸
更批喻
磬式已定但恐石璞不必太大四邊只各留半寸許可
也博厚之制前書誤謂諸律一等後來細讀始知其繆
耳參同寫得一本稍分眀俟皆了納去更煩一㸔便可
刋刻矣藍家墻界未得消息築者停手以待幸早寄信
<pb:KR4d0226_WYG_104-24a>
去得遣一親信人来乃佳不然即且依界築矣切望留
念省劄至今不到昨夕忽夢得餘干想今日必到也鈞
孫在鋪下切煩三哥誨督之不可待以朋友之禮也切
祝切祝南遊去住當已有决計矣
公濟山頭日用工夫之問見季通未有端的應答彼説
雖偏然吾輩之所以自治者如此之鹵莽㡬何其不為
不如稊稗之五榖耶兩日欲奉扣因循不暇亦苦疲憊
無好意思遂不能及今試請加省察果以何地為進徳
<pb:KR4d0226_WYG_104-24b>
之基也歸来又得伯恭書云學者須是専心致志絶利
一源凝聚停蓄方始收拾得上此言甚當不敢不以告
也
某衰晚强顔力不勝事今又有經界之役此實一郡利
病所繫不淺義不當辭已上奏懇請今更欲得晦伯一
来相助不知渠肯来否已有書與之更告為勉其行并
為遊説老丈得不挽留之千萬之幸也向所懇者曾為
留意否今偶遣人送劉壻歸有一二十人昨承老兄有
<pb:KR4d0226_WYG_104-25a>
意見訪莫若就此同晦伯同途尤便過此則州郡遣人
又費力矣春秋之説當俟面請或未成行千萬便録大
槩見示為幸
所喻希真事已語劉戎矣偶欲出縣匆匆奉報别有一
二事令埜専人奉扣幸垂喻中庸闕板并望早示及聞
前日談天甚快恨不參聽其㫄耳
三日来發熱昏冒不識何證藥物雜進殊未見效良以
為撓所喻朝聞夕死之意不勝歎服然老人之學要當
<pb:KR4d0226_WYG_104-25b>
有要約處恐非儀禮之所及也費隠之説非不欲剖析
言之但終覺費力强説不行不免且仍舊耳二書修改
處想已了幸早寄及
聞到黄蘖想遍遊一帶名山多得勝槩然遂欲盡發天
地之藏則癰痔果蓏之不能無憾扵見傷因便寓此敬
問還期
諸書已領劄子又畧修改説得稍平人亦多説恐有此
嫌鄙意獨謂此乃實情無可疑者事定乃知其不誤也
<pb:KR4d0226_WYG_104-26a>
某杜門如昨無足言請祠人未歸若得如此占幸甚但
恐消詳未盡耳三聖必不我欺也聞林又請對乞與論
者廷辨且攻横渠甚急上皆不領慚沮而退未知竟如
何
某所遣請祠人竟未歸不審何説利往之亨竊恐未可
必也又為部中送磨勘告來今日又不免遣人辭之此
又是别一頭項費分疏然亦無甚利害也别紙所示詞
雖迂緩而意實詆忤却恐未便所與元善書則今早所
<pb:KR4d0226_WYG_104-26b>
遣人方行湏後便方得附去某書中只如初議萬一不
及救止則此亦無甚利害與某事體自不同不必過疑
也儀象法要昨因子荘過此再㸔向来不相接處今已
得之元来文字只要熟㸔本義已畧具備覺取象之説
不眀不甚快人意耳今文之誤先儒舊説可證驗處甚
多所欲改更皆非今日之臆説也俟月末携去㸔恐人
多㸔不得耳因其人還附此不知便得達否
方才仲文字正尋不見疑智夫借去乃在書府幸甚因
<pb:KR4d0226_WYG_104-27a>
便示及也渠深為夀皇所知自今觀之不為不遇猶復
齟齬如此是可歎也
昨味道歸来説厯書就篇伏惟驩慶恨未得窺藩籬也
律圖想甚可觀然其聲湏細考之令有定論乃佳切在
虚心平氣不可有毫髪偏滯之私也
病之復作次第亦是出謁太早所致前日固甞奉告且
勿出入不惟可養疾亦且避得招呼之煩今湏且切守
此戒也此外只得寛以處之平日學問正要此等處得
<pb:KR4d0226_WYG_104-27b>
力也前書所扣一哥之行来喻如此是決不可行矣直
卿只可往来相伴決不能終歳守諸㓜童謙之聞欲赴
補又未必可挽而行期已迫思之只有鉛山徐子融老
成有守常作小學已往招之又未知其能逺適與否耳
辭免文字甚遜然不至全然無骨甚荷憂念也元善書
旦夕遣人即付去律厯乃千古事數日細思伊川上冨
公書此事亦使人不能忘但今日月已迫元善之計亦
未必行近日得其書云議禮正冗未暇言政恐雖言亦
<pb:KR4d0226_WYG_104-28a>
不效葢覆按使還又附前議若果如元善前書之云令
人痛心但不容効力無可奈何耳直卿前日有人来書
中都不説及通書注答書亦忘督之若有便往可問之
太極西銘前日忘記付去今付此人幸視至郭頤正編
射法及馮侯者可并刋行恐力不足即因見夢傳為言
在渠為之不難亦是適用文字殊勝時文也
徐貢父兄弟又遣人来奉邀計湏歸来方得赴其約然
自此亦當重然諾庶得安居為著書養性之計只管如
<pb:KR4d0226_WYG_104-28b>
此衝寒冒熱東西逰走似非老大所宜尤非所以學安
樂祖師之所行也
適見小報元善已得浙西提舉計是見闕就彼便赴上
矣厯事當且悠悠然及此成書以俟来者亦非細事也
但疑其不可就者非特趙君一袪此惑亦快事耳它日
過此畧帶草本来及新製律管及書俱来為佳俗樂文
字亦欲就借
鴻羽可用為儀不知如何觧先儒所謂進退可法者不
<pb:KR4d0226_WYG_104-29a>
知本文有此意否耶恐此亦只是可為旄□之屬無進
退以禮之義也若如鄙意所釋則不如曳尾扵泥中也
矣
眩暈之疾若得静以養之自當安定今乃汨汨應接如
此何由可已如某目疾亦是如此今乃終日寫書不得
一舉首勢必雙瞽而後已耳集注事前日已失究治今
當為料理可便作一状来送邑中行遣也来春欲一到
精舎或能俱行即同往觀尤佳然須有所託以為詞乃
<pb:KR4d0226_WYG_104-29b>
為便也
啓䝉中欲改數處今籖出奉呈幸更審之可改即改為
佳免令舊本流布太廣也但恐不好㸔亦無奈何耳
費隠儘有説但日間稍得閑坐又貪温養工夫不暇安
排文義耳
前日所扣竟當如何幸早見教以觧煩惑幸甚幸甚諸
事却未聞焚滅之命中庸必已了矣早得數本為惠幸
甚幸甚
<pb:KR4d0226_WYG_104-30a>
得履之書如此亟以奉呈恐欲預有所處也然不必匆
匆但當有以待之耳葉正則遭論鐫兩秩罷去(并毁其/書板)
章中已見及名次甚高與履之所云相表裏勢只旬月
間湏有處分又聞前日寒泉會哭已有告言路者周元
興聞之城下吳生赴省歸者云然當非妄傳亦可畧語
韜仲也
昨日亦甞上状不知何故未達今早又以中庸集畧附
劉醫乃昨日遣書時所遺也今想皆已到矣雨勢如此
<pb:KR4d0226_WYG_104-30b>
豈登山之時乎需藥遣去然恐不如安樂師翁所云病
前自防也専門之誚正卞公所謂執鄙吝者非壼而誰
然今日聞公試之日諸生簾前一語尤可絶倒它日
當自聞之也近報十五日車駕已與中宫同詣重華終
日乃歸軍民相慶恐欲知也
長沙之行㡬日可歸益公相見亦何言耶閣記不敢辭
但恐病中意思昏憒未必能及許教未替前了得耳向
見薛象先盛稱其人今讀其書乃知講扵陸氏之學者
<pb:KR4d0226_WYG_104-31a>
近年此説流行後生好資質者皆為所擔閣壊了甚可
歎也
某病軀粗健但自春夏來一向闕雨五月以前祈禱猶
有應農功已粗可觀而六月半後遂不復雨聞得數里
間一兩刻沾洒殊不周足今早禾損及八九晚田亦未
可知初欲此月丐祠而事勢如此如何敢求去只得盡
力捄荒耳楊僉又以憂去新官未到今只有星子老令
相與同憂更無分毫好况也然諸司已有不相容者旦
<pb:KR4d0226_WYG_104-31b>
夕或以劾去不可知但自不敢求耳
二書并碑却告因便示及索詩當時做得數語後來多
事今已忘之矣白鹿春卿必能言曲折田已撥得些小
然亦非久計要之此等興廢有時若無人主張讀書即
有田亦無益耳諸刻今附去一角雲谷大隠兩處如何
得馬道士書云已開堂基招得一道人在彼計須量與
口食告就雲谷支也
細㸔啓䝉已不必改只如前日所説改定一句足矣通
<pb:KR4d0226_WYG_104-32a>
書樂上章萬物咸若下添觧三綱名件想已有矣又欲
扵齊肅之意下添故希簡而寂寥耳刑章十二當作十
一以象再閏欲添五歳之象掛一一也揲左二也扐左
三也揲右四也扐右五也只作注字亦得
易圖甚精但發例中恐不能盡述當畧提破而藉圖以
傳耳陳法大畧亦可見當如近日所説但未能洞曉其
曲折耳樂圖煩更問子本此只有十二様而調名之多
何耶琴説亦告尋便示及千萬
<pb:KR4d0226_WYG_104-32b>
因山之日已迫而未有定議有詔集議尋復中輟昨日
不免入状議之未知如何也大學後来道中又改齊家
治國章兩處不知曾為刋否
前日所論非欲求容正為當靈者不靈恐造物者亦将
無以為造物耳然此事如此似已多時戰國只孟子是
理㑹得底餘人如醉如夢也
北方之傳果爾趙已罷去葢新用李兼濟為諫官一章
便行未知誰代其任此可深慮某辭免未允而趙已見
<pb:KR4d0226_WYG_104-33a>
諸令復如此更當費力耳相知者且如此况新来者情
意不通未必以為事也某昨日冒雨登龍湖幸無它但
路滑狼狽耳書堂高敞逺勝雲谷武夷亦多容得人他
時儘可相聚也
求放之説其妙無窮湏實用功乃見之耳
養正来辱書乃聞閣中之疾未已未能此来殊以悵惘
某此無它但為通鑑課程所迫無復優游濳玩之功甚
思講論耳已㸔到後漢章帝處只三四日當畢向後工
<pb:KR4d0226_WYG_104-33b>
夫却不多矣不免且那工夫了却易説未能審思不知
能中理否
南軒已過上饒得書書中一紙上呈幸為訂之并昨所
説甞論著者携以見示幸甚幸甚遺文上納二録已領
昨伯崇借遺書三册寄還乃不知分付何人至今根究
未得極以為撓葢此本最精比老兄本後来又正了數
字也
伯諌書中説託料理孟子集觧今納去舊本兩册更拾
<pb:KR4d0226_WYG_104-34a>
遺外書記善録龜山上蔡録游氏妙㫖庭聞藁録五臣
觧(取范吕/二説)各自抄出每□空一行未要寫經文且以細
書起止寫之俟畢集却剪下粘聚也每章只作一段章
内諸説只依次序列之不必重出經文矣兩匠在此畧
刋得數行矣字畫頗可觀未可印未得寄去也但此間
獨力深恐校讐不精為後日之累耳向来見它人刋書
重扵改補今乃知其非所樂大抵非身處之則利害不
及而心乃公耳
<pb:KR4d0226_WYG_104-34b>
前書所喻公濟論難反復之語不謂其所見乃如此初
欲歸塗過之今日已迫矣恐未能但恐終亦難話也金
聲玉振之説皆未盡數日客冗撥忙次得數語如此今
以上呈可否俟報某来晚定歸亦帶過呈伯諌也孟子
觧㸔得兩篇改易數處頗有功但塗抹難㸔無人寫得
一草本大家商量為佳倉司程書已了有本在此俟来
日觀之也濟之同且在天然果如何耶
禮記納去歸来未暇子細再㸔恐可抄出逐段空行剪
<pb:KR4d0226_WYG_104-35a>
開以類相從葢所取之類不一故也四十九篇昨来分
成七類(曲禮冠義王制禮運/大學經觧䘮大記)試用推排喻及以參得失
如何大學亦修成一書適詳畧之中細㸔舊本乃大有
不滿意處又當修改也
欲買淳熙編類一本煩為問不知直㡬何便批報當遣
人齎錢去取臨老旋學做官甚可笑也或有可取處得
便令此人取帶歸却納錢去還之尤便耳
中庸首章更欲改數處第二版恐須換却第二版却只
<pb:KR4d0226_WYG_104-35b>
刋補亦可然想亦只是此處如此後来未必皆然也且
催令補了此數版并詩傳示及也来日取得来教却别
上狀
中庸所改皆是切要處前日却慢㸔了所以切已工夫
多不得力甚恨其覺之晚也大學亦儘有整頓處亂道
誤人可懼可懼東行有日幸早見過為两夕之留也北
風未聞想只是虛聲或是其境内自擾擾耳
所議可善處之毋至過甚為佳遽忘其怒而觀理之是
<pb:KR4d0226_WYG_104-36a>
非此前賢大公順應之要法也
數日相聚頗覺兼善有怠緩駁雜之病而季通責善傷
扵急迫又雜以嘲玩似非以文會友之道臨行匆匆忘
説願各矯所偏以副所望幸甚幸甚
子仁留此數日稍欵已勸令不如且讀書理會義理無
為苦用力扵文字間也
太極説修定削去後語只作一統論意似亦無不盡也
西銘説在後煩為細㸔携過見喻
<pb:KR4d0226_WYG_104-36b>
伯諌書所説工夫甚善但所以見推者過當使人慚怍
不知所措耳時學波蕩至此雖細故亦可驚嘆奈何奈
何克已贊所疑不知云何因便見示
自覺浸有寛平氣象甚善甚善涵泳不已意味當益深
長耳二友講論不廢然未值大節目也
盡心説録呈并呈兼善叅詳有未當處却以見喻且勿
令齋中諸生傳寫也前日所寄諸説有便并望反復
公濟伯諌得書否某歸塗過伯諌見收公濟書大段手
<pb:KR4d0226_WYG_104-37a>
忙脚亂也大學誠意之説以再觀之果如所論想它書
似此處多須一一整頓也
通鑑節只名綱目取舉一綱衆目張之義條例亦已定
矣三國竟須以蜀漢為正統方得心安耳
適已奉狀尋大學章句詳本不見不知在書府否如在
告帶来參同契并携来㸔也
有歸蔵否有即借来校此間所蔵者似恐只是偽書也
前日匆匆忘記面扣大子樂是後漢樂名本史志必有
<pb:KR4d0226_WYG_104-37b>
之王朴之云亦是以一為正以一為變但當時未知變
律之説故以其半為清耳要之終不是也来書且留箧
中以俟面質
日邊人尚未還未知行止之決所示卦象恐當以復卦
為主則楊庭孚號更不着矣有攸往夙吉而今不可以
夙則有復而已恐終當用此占也
祠堂記及韜仲書付去人更一書與劉公度託渠寫彼
中相去不逺也克已課程只是語録中説常有簿子記
<pb:KR4d0226_WYG_104-38a>
言動之得失者是也惺惺語亦是其特敬法耳
季通無事更能一来否㳺誠之得書方自武昌趨長沙
矣分韻詩當時做不成今已忘記若能再來當為補亡也
法噐都未見都昌一二士人好資質然亦無意於此盖
是蕭果卿親戚念得蘇文熟了壊了見識也可惜可惜
都昌黄氏向來見喻减價糶米人甚賴之今出榖萬斛
賑糶已牒請與縣官同措置捄䘏矣
旋暈只是勞心之所致小試參同之萬一當如牛刀割雞
<pb:KR4d0226_WYG_104-38b>
也至之兩日在此察其意必不校此當更委曲曉之耳
李將若得此人之力真是笑啼俱不敢矣可付一笑也
厯議必有所付但今思之不得其説久當自出也宿逋
令埜具稟甚愧遲緩幸更少寛也
建陽事竟如何緩急之間切宜善處為佳耳某前月晦
日已交郡事以常情論之亦不至甚費料理但衰晚自
不當出又閑散之久不能堪此煩碎又不能似衆人漶
漫不省事初到甚覺勞弊此兩日方少紓更看旬日又
<pb:KR4d0226_WYG_104-39a>
如何也大抵是不可久住夏末湏力請而歸耳昨日至
學中為諸生説大學自此二七日即一到見某作濂溪
祠堂廬山有陶淵眀劉凝之遺迹亦漸次表章之比罷
歸日須皆可畢事也但恐迂繆伉拙時論不見容即又
未知如何耳山水之勝目所未覩埜歸必能畧言之意
欲老兄一來又不能辦人去取已屬平(闕/)恐可借僕馬
一來甚簡便也
一出又半月臨出城值石宰與順之擇之更一二朋
<pb:KR4d0226_WYG_104-39b>
友来遂留北巖兩日同途至建陽而别匆匆急欲歸
奉祀事故不及遣人相報然數日相聚亦苦人多不
得子細講論未覺有深益也寒泉拜掃湏在後月五
六後事畢即上廬山遣人相報幸為一來前嘗有書
與小僧説令奉白及此春雨種植少竹木亦道欲遊之
意胡為乃不達此意耶更有一小詩謾録呈山頭如有
功役可及吾人在彼指撥了之為佳小僧稍知向前否
更望提耳痛教告之也作文之病時偶論及此耳欲稍
<pb:KR4d0226_WYG_104-40a>
加潤縟亦不難但亦使急性不得恐愈草率耳
横渠集告付下婺州用川本刋成欲寄此令補所無也
僧兒云伯恭説所選之文取其備衆軆或疏通或典重
或寛或𦂳或反復曲折耳
陳法雖精而旗鼓如此得無有誤三軍耳目耶甚可笑
也或問寫本已檢得今納上告令寫訖便附下恐又有
差互要此作底也
到三山見膚仲煩致意所囑文字昨在五夫已為具草
<pb:KR4d0226_WYG_104-40b>
歸来一向擾擾又縁卜葬未定心緒紛亂不暇整&KR0592;幸
且體悉向後若得工夫即為改定寄去不然不湏等候
送終是大事此是浮文自古未聞有無銘而不葬者切
不須等候也見趙南紀亦煩致意
所喻謹悉恨未得登山以觀㶑灔深碧之地它非所及
也太極文字儲宰云已録寄并某書及中庸或問下册
小簡皆往何為今尚未到一哥所寄集畧便令對讀旦
夕納去不及别作答也封牌所喻得之但不見三書之
<pb:KR4d0226_WYG_104-41a>
意不知改之為三如何留疏偽學以上下文考之正謂
永嘉耳
中庸章句比畧修定不知可旋刻否如欲之煩二哥帶
寫白人来
詩傳中欲改數行乃馬荘父来説當時㸔得不子細只
見一字不同便為此説今詳㸔乃知誤也幸付匠者正
之便中印一紙来中庸必已了矣
後山米事若為鄉里之計實為利便但為身謀則吾人
<pb:KR4d0226_WYG_104-41b>
今日是何等時節運氣而可為此耶若必欲為之亦湏
先踏逐得能負荷得底人一以付之而吾無預焉乃為
庶㡬不然則徒使呫呫者得動其喙區區相愛之深不
敢以此奉贊也
示喻筮法如此甚平正簡便不知何故本法却不如此
恐别有意指也試更推之如何(恐在老者陽多隂少則/終為陽者少在少者隂)
(多陽少則定為陽者亦少乃陽貴/隂賤吉少凶多之意不知如何)小學誤字再納去數
紙封面只作武夷精舎小學之書可也
<pb:KR4d0226_WYG_104-42a>
旋暈之疾正當静養所需儀禮殊非急務且其本只兩
卷餘是先人㸃其後乃某續㸃比更欲詳考則已憚其
字小而不敢讀矣恐亦不能無誤不足傳後也細民艱
食焦熬奈何氣象不佳令人不知措身之所不謂事勢
急迫至此也
王朴不知變律之法而自中吕再生黄鍾則固不得不
為黄鍾之半以為清聲矣但今變半等律亦生扵極其
本則十三弦者皆黄鍾耳薛宣等事取其一切果㫁為
<pb:KR4d0226_WYG_104-42b>
賢扵今之謬政耳豈以其為可法哉
某見治再祠之疏未能得了更三五日方得遣人此請
度必可遂憂世之心報主之願雖不敢忘然綿力薄材
了得甚事不如且跧伏過此殘生也
印書之舉不謂末流之弊一至扵此但當速去無可疑
者必不可轉則直捐之耳平生無所不捨而眷眷扵此
耶要之范六丈真聖人也
章丈敦勸之意甚厚得伯恭書亦云爾但冒恩重疊前
<pb:KR4d0226_WYG_104-43a>
後相妨如擔子輕重他人不覺惟擔不起者自知之耳
若辭不得勢須别作出場不可又似前年喑黙而冒受
也
昨日之别令人黯然然觀賢者處之裕如又足强人意
也不審晚間便發程否前途千萬加意調節言語諸事
更宜謹密飲酒戲笑皆冝切戒歸来便覺有相窺伺者
次第恐亦不免久當自知之一書至直卿亦煩為託周
幹附去或&KR0589;去前日亦忘此可見昏罔也昨日二尺短
<pb:KR4d0226_WYG_104-43b>
者是周尺長者是何尺耶是景表尺否皆望批喻
自奉别後惘惘至今不能忘扵懐計行已過杉嶺不審
道間為况如何武陽曾少留否既不登車只得緩行無
傷吾足乃佳耳一路皆有知舊必不落寞但恐却有應
接之煩耳某幸無它諸生既来遣之不去亦姑任之若
有禍害亦非此可免也但極難得人講究文字義理深
處便無人可告語殊憒憒益懐仰耳至舂陵煩為問學
中濂溪祠堂無恙否某向有一祝版亦不知在與不在
<pb:KR4d0226_WYG_104-44a>
因風語及也
别後只得到豐城及宜春書知途中諸况足以為慰但
至今尚未聞到舂陵信深以為念每至讀書講學無可
咨扣無可告語尤覺仰徳之深也三哥子陵一一安佳
某足疾前日㡬作今又小定未知竟如何但精神日耗
血氣日衰舊學荒蕪有退無進恐遂没没無聞而死耳
樂書非敢忘之但方此齰舌豈敢更妄作耶此書決然
泯没不得近㸔他人所説更無堪入耳者不知老兄平
<pb:KR4d0226_WYG_104-44b>
日與元善相處曾説到子細處否但恐子期不曾聽得
便只似不曾説也近因諸人論琴就一哥借得所畫圖
子適合鄙意乃知朝瑞只説得黄鍾一均内最上一弦
而遽欲以論琴之全體宜乎膠固偏執而無所合也學
不欲陋豈不信哉
昨州兵之歸得書知已到彼足以為慰僦居寛廣物價
廉平足以度日此外想無他撓高懐所處亦無適而不
安也趙守得書甚留意寺居雖有約束然逺郡荒僻舎
<pb:KR4d0226_WYG_104-45a>
此則無以待賔旅往往亦不能一一遵守頃在南康此
寺常為客館若自逺嫌不欲居之則亦無害更託人宛
轉白之使知曲折可也翁丞便是德功丈之孫否耶渠
向來坐事乃尊來見囑力不能及之想未必不見訝也
禮書附疏未到已與一哥説不若俟㫁手後抄之今只
冩得一截無疏尤不濟事也三哥為况如何想不廢讀
書作文比之家居更省應接當日有新功也此間塊處
有疑無所講殊覺憒憒
<pb:KR4d0226_WYG_104-45b>
昨因見人説琴無歸著謾疏所疑得數千字欲寫奉寄
而昨晚一哥方報今日便有人行遂不暇及當俟後便
也或有鄭尚眀琴史十餘卷𦂳要處都不曾説著只是
閑話耳其書亦是集古今人所説乃止如此是凡事不
曾有人理會到底也以法言之亦當用旋宫法但恐以
諸短律為宫則弦不惟不可彈亦不可上矣故或説琴
只用黄鍾一均似有此理然又只成隋文帝何妥之樂
可笑耳可預考之俟寄所草去求正也頃奉記後辱惠
<pb:KR4d0226_WYG_104-46a>
書具聞動息足以為慰居夷當已成趣但能素位而行
亦何入而不自得也但聞三哥不快甚以為念計今當
已向安矣覺得渠書中語意似放未下更當有以開曉之
也琴説納呈幸為訂其繆子細見喻更有一圖無人畫得
大率與候氣淺深同是一法第一弦尤可見其下諸弦
乃&KR0589;儧向上取聲耳精舎已空眼前朋友亦不長進只
前日永嘉一二人來稍可告語今已去矣參同契更無
縫罅亦無心力思量得他但望它日為劉安之雞犬耳
<pb:KR4d0226_WYG_104-46b>
　到此見人説趙守家人歸云自始至投館光考而寺
　僧自言扵官云此人長大恐不能制遂移它處此必
　戲語可發一笑也
素患難行乎患難吾人平日講之熟矣今日正要得力
想為日既久處之愈安不以彼此遲速貳其心也趙守
易地後來者不相識元善必已報去矣賤迹復挂彈文
繼此須更有行遣只得静以俟之若得在湖嶺之間庶
得聲問易通亦一幸也律書序客中不暇檢尋須俟還
<pb:KR4d0226_WYG_104-47a>
家即為整葺後便奉寄也
三哥所苦痁疾想已向平復千萬寛心將䕶着頭緒讀
書涵泳義理久之有味自不見世間利害榮辱之有異
也閒中些小疾疢所不能無但在我者已㸔得破把得
定則外物之来終不能為吾患矣所喻雖知已放得下
然亦不必大段安排也趙守長厚乃遽它適新侯聞是
黄門之後但無人識之不知又如何若得其有家法思
舊事必能善視遷客也
<pb:KR4d0226_WYG_104-47b>
所需律序乍歸未暇檢尋舊本旦夕得之即冩本寄去
鄙意但能説得有所據依而非蹈襲之意它不能有所
發明也禮書未附疏本未可寫以見喻再三恐亟欲見
其梗槩已取家禮四卷并已附疏者一卷納一哥矣其
後更須年嵗間方了直卿又以憂歸前日到順昌弔之
渠云歸安葬畢却可與履之兄弟大家整頓也琴説向
寄去者尚有説不透處今别改定一條録呈比舊似差
眀白
<pb:KR4d0226_WYG_104-48a>
近至政和見陳廷臣(朝老/)崇寜間以布衣上書論事謫
居舂陵作詩甚多亦有佳句陳乃政和人議論鯁&KR0704;不
易得也不知彼中尚有其踪跡否昨附去琴説有一圖
説逐弦五聲者此却失了元本煩三哥為檢録来只依
元本濶狭界行填注不湏更寫前後説也
精舎閴然時有一二亦不能久法器固不敢望其能依
人口説着實讀書者亦自殊少甚可嘆也間亦自思此
理人人有分不應今日獨如此難啟發恐亦是自家未
<pb:KR4d0226_WYG_104-48b>
有為人手段無以副其逺来之意甚自愧懼耳吳伯豐
在後生中最為警敏肻着實用功近年説得儘有條理
乃不幸而蚤死死後聞其立志守節不為利害移奪尤
使人痛惜也汝玉彦中乃能相念如此甚不易得得楊
子直書亦奉問但似云不敢相聞前日答之不曾入題
只云小時見趙忠簡李參政諸公在海上門人親舊嵗
時問訊不絶如胡澹菴猶日與知識唱和往来無所不
道秦檜亦不能掩捕而盡殺之葢自有天也以此知人
<pb:KR4d0226_WYG_104-49a>
之度量相越其不啻九牛毛既可嘆惜又可深為平生
眼不識人之愧也周純臣頃有一書託直卿寄之而不
能達却持以歸今再作數字并附去奉凂能為轉寄幸
甚然湏有的便乃可遣也陳廷臣在營道不久故人少
識之然見其詩亦頗跌宕想亦以此不為人所敬耳别
幅所示郡中諸賢聞之不勝悚歎趙守篤老静退子弟
皆賢誠不易得其名謂何幸批喻也歐陽君回書幸達
之楊安諸公恨亦未之識幸各為致意也張舶似亦畧
<pb:KR4d0226_WYG_104-49b>
曾相識王參政早嵗休官泊然無求扵世而晚為秦檜
所用傷害忠賢助成凶虐以此得罪扵清議朱衣道士
諄諄之誨豈無意耶(此語/宻之)隂君丹訣見濂溪有詩及之
當是此書彼之行此而夀考乃喫豬肉而飽者吾人所知
葢不止此乃不免扵衰病豈坐談龍肉而實未得甞之
比耶魏書一哥已刻就前日寄来此必寄去矣校得頗
精字義音韵皆頗有據依逺勝世俗傳本只欠教外别
傳一句耳前書亦甞奉扣弦望之説不知然否近因再
<pb:KR4d0226_WYG_104-50a>
㸔又覺主驗眀白因来更望詳以見告也若来喻所謂非
入静不能見者此實至要之訣但人為擾擾不能一意
向裏涵泳三琴圖此亦失却舊所畫本旦夕得暇當令
在子更依候氣説畫出續寄去也禮書前卷已有次第
但收拾未聚後卷則儘欠工夫未知能守等得見此定
本全編否耶楊簿竟如何江西士人不患不慷慨但扵
本領上多欠工夫耳湯宰所編黨人遺事若曾傳得幸
畧見示
<pb:KR4d0226_WYG_104-50b>
前日丘仲髙行後尋得律書序草今畧修定又適有彦
中處便人過門因附以行度必先丘子到也年来精力
衰退文字重滯無氣燄此又是三五年前者今日亦做
不得矣它所欲言畧具前書其不能盡者亦非此所能
盡也序中恐有未是處更告詳細㸃檢一一見喻不敢
憚改也自餘千萬自愛為禱
客中得一二同志早晚講論想亦不覺度日也近報令
臺諌侍從集議赦條前此未甞有此豈欲大施沛宥盡
<pb:KR4d0226_WYG_104-51a>
釋纍囚也耶但在我者只得為久駐之基耳諸朋友所
讀何書其所講論亦有可示及者否比自城歸後學館
一空亦自省事閒中却自㸔得少文字但昏忘日甚過
眼輒不復記覺得不是讀書時節只好閉目静坐耳琴
説前已寄去後又寄改定數字不知已到未律書序亦
附草本去因有回便幸喻及可否也
周南仲竟不免近日方見報行章疏甚可笑也蘓守已
屬計臺矣三哥不及别書想閒暇儘得讀書作文也參
<pb:KR4d0226_WYG_104-51b>
同契一哥已下手刻版矣轉㸔轉曉不得
霈恩曠蕩未聞施行而留趙四公存没之恩皆格不下
未知賢者去住復何如計高懐必有以處顧舊山朋遊
未得遽承晤徒為恨耳諸喻已悉偶連日脚氣上攻今
方少下而右拇緩弱不能握筆又亟欲上五夫力疾撥
冗附此數字似聞有類聚討論之㫖仍有期限然則不
過中春亦湏見得果決若便歸得何其快也
似聞從㳺之士日衆其間當有可與晤語者則為况亦
<pb:KR4d0226_WYG_104-52a>
當不至落寞旬呈免與不免本非所較康節先生所謂
打乖正謂此也一哥兄弟亦自識道理曉事勢凡百忍
耐不至有他此間如封贈奏薦皆不敢陳乞元善遣使
請祠已至都下聞劉趙徐呂之報亦復縮手平生謾説
隨時之義只是傳聞想象今日始是身親厯過與口説
不同想亦深得此味也
　
　
<pb:KR4d0226_WYG_104-52b>
　
　
　
　
　
　
　
　晦庵續集卷二

<pb:KR4d0226_WYG_105-1a>
欽定四庫全書
　晦庵續集卷三　　　　　　宋　朱子　撰
　　書
　　　答蔡伯静
啟䝉已為㸔畢錯誤數處已正之又欲添兩句想亦不
難但注中尊丈兩句不甚分眀不免且印出俟其歸却
商量今不能久俟也筮儀内前日補去者更錯兩字今
亦并注可正之亟遣人還草此但㸔不甚子細可更自
<pb:KR4d0226_WYG_105-1b>
㸔一兩過為佳也事了能見過為數日款幸甚
　或扵啟䝉上卷之末添數句云卷内蔡氏説為竒者
　三為偶者二盖凡初揲左手餘一餘二餘三皆竒餘
　四為偶至再揲三揲則餘三者亦為偶故曰竒三偶
　二也如何
天經之説今日所論乃中其病然亦未盡彼論之失正
坐以天形為可低昻反覆耳不知天形一定其間隨人
所望固有少不同處而其南北髙下自有定位政使人
<pb:KR4d0226_WYG_105-2a>
能入扵彈圓之下以望之南極雖高而北極之在北方
只有更高扵南極決不至反入地下而移過南方也(但/入)
(彈圓下者自/不㸔見耳)葢圖雖古所創然終不似天軆孰若一大
圓象鑽穴為星而虛其當隠之規以為甕口乃設短軸
扵北極之外以綴而運之又設短柱扵南極之北以承
甕口遂自甕口設四柱小梯以入其中而扵梯末架空
北入以為地平使可仰窺而不失渾體耶古人未有此
法杜撰可笑試一思之恐或為即著其説以示後人亦
<pb:KR4d0226_WYG_105-2b>
不為無補也
天經已領其論撰詳悉亦甚不易但回互葢天頗費力
只是舊年一般見識不欲惡着古今一個人耳其心則
固深知渾葢之是非也然則孰若據實而論之省詞説
乎又况二極交互一説理似不然别紙附去可為詳之
不知是如此否尊丈許録示參同火候向見已寫得多
了今必已竟幸即檢示前日尊丈書中已云與一哥説
更煩留念也歩天歌聞亦有定本今并就借校畢即納
<pb:KR4d0226_WYG_105-3a>
還也
參同定本納去可便寫白并元本寄来更㸔一過然後
刻本乃佳簽貼處改補矣一兩處無利害又灼然是錯
誤即不湏改也𤣥溝害氣恐未是説人身内事方是設
譬之詞緩讀可見也肝肺腎是三物脾是戊已無可疑
者定本亦已添入矣渾象之説古人已慮及此但不説
如何運轉今當作一小者粗見其形製但難得車匠耳
參同契考異方寫得了亦未暇再㸔過今附夀朋納去
<pb:KR4d0226_WYG_105-3b>
并此中寫本一册袁本一册濟本二册煩逐一對過有
合改處並貼出子細批注寄来容再㸔修定方可寫白
刋行丘本不甚佳然豈相類篇首却得刪了四字遂可
讀改得一字遂叶韵亦不為無助可試檢㸔以此知讀
書不可不博考也
參同考異今以附納其間合改定處各已標注其上矣
鼎器歌中七聚聚一作竅恐合改竅為正而以聚為一
作不知如何可更審之若改即正文此句亦合改也
<pb:KR4d0226_WYG_105-4a>
自尊丈行後惘惘至今不能平適得晦伯報云得近書
又不言已到何處殊增悵想也尊堂不審處之何如不
能不以為念然當有以寛譬之此亦無它害只是如前
年逺出一番耳輿地志納還皇極經世及樂府集却望
檢付去人臨川曾景憲書云尊丈已過彼有以驢為贈
者可免徒歩之勞也昨㸔史記厯書大餘之數第二年
即差小餘之數第三年即差以後皆筭不合不知是如
何尊丈必曾説来幸批喻尊丈得近書否此久不聞信
<pb:KR4d0226_WYG_105-4b>
息必是已過莆中矣啟䝉上册三十六版注中圍一(圍/當)
(作/徑)下册第二版前十卦占貞後十卦占悔(兩古/字)並當作
主可便改却此三字更子細㸔過為佳
營道有歸信否數日與人講論有得無可告有疑無可
質始覺尊丈之逺為可恨也
奉告乃知所苦脾疾乃爾赤土之約固宜少緩别俟一
信也公晦之説極可笑其曲折湏面論尊丈千里逺書
戒賢者兄弟勿為人所誤正為此耳
<pb:KR4d0226_WYG_105-5a>
尊丈要琴絃今欲寄去不知何時有便湏得有信掩或
籠箱之屬置之其中乃免壓摺損折之患亦俟一報也
伯謨説尊丈有素問運氣節畧欲借一觀比畧編得些
小其間不曉處多問伯謨渠亦茫然未甞措意以此知
尊丈事事不容易放過不可及也
書白字畫不方正努胸垤肚甚刺人眼然已寫了無如
之何不知鄉里如何似此一向不識好字豈不見浙中
書册只如時文省㮄雖極草草然其字體亦不至如此
<pb:KR4d0226_WYG_105-5b>
得人憎也復卦處空缺不好㸔移在臨卦上亦何以異
其勢湏着儧帖盡此以後二十餘版葢雖只争一字而
篇末一行只有一字又湏儧動後篇直到册尾也
考異俟更子細㸔且令刻正經此更一两日納去未晚
也浙中字様宅上書籍中湏多有之如古本廣韵寫得
最好相傳是唐時仙女吳彩鸞日寫十本者雖未必然
要可法也
仲撫相見否聞留衛公得㫖自便而謝給事繳之以為
<pb:KR4d0226_WYG_105-6a>
恐徐誼之徒援例有請遂止得量移南劍儲宰復官亦
是為謝所駁(乃在銓/曹時也)向若用李公晦之䇿又湏頭撞然
今尚何言哉
數日探問未有近信方以為慮得書知今日可到麻沙
不勝傷痛想感事興哀何可堪也
前日八哥来訪辱書具悉此事不竢見屬但適此瘖黙
不容發口已嘗託八哥奉報矣本欲今日往助墓下之
役因得面言而累日洩瀉氣痛攻刺畏寒愈甚遂不敢
<pb:KR4d0226_WYG_105-6b>
出其事它日言之未晚人至承書知所苦向平深以為
慰不知見服何藥切宜更加將䕶也蔬食久亦不便若
不欲食肉醫家多以藥和肉為丸啖之亦助胃氣既無
滋味自無所妨况在禮經自有權制耶
昨聞留趙徐吕之報已令劉二哥奉聞矣事勢如此不
知尊丈歸期竟如何當此嵗莫令人慨念不能平也
律書證辨中論周徑處自十一其長之分至二釐八毫
者是也此一節未曉恐有誤字或重複處幸更考之
<pb:KR4d0226_WYG_105-7a>
算學文字素所不曉惟賢者之聽耳然須得差簡約為
佳更望留意也三哥用藥見効甚慰先訓尚未得下筆
日困賔客一事做不得甚可厭也
　　　答蔡仲黙
周純臣書荷留念景建書已領却欲附數字報之今納
去若舂陵人未行猶可及也冠義曾尋得否幸因便寄及
洪範傳已領俟更詳看然不敢率易改動如餘子書一
面寫後日早來取昨日有臨川便已畧報仲撫頗詳此
<pb:KR4d0226_WYG_105-7b>
無益而有害何苦委身以犯其鋒也
謝誠之書説六卷陳器之書説二卷今謾附去想未暇
看且煩為收起鄉後商量也漳州陳安卿在此其學甚
進
星室之説俟更詳看但云天繞地左旋一日一周此句
下恐欠一兩字説地處却似亦説得有病盖天繞地一
周了更過一度日之繞地比天雖退然却一日只一周
而無餘也岐梁恐須兼存衆説而以退然為㫁但梁山
<pb:KR4d0226_WYG_105-8a>
證據不甚眀白耳禹貢有程尚書説册大難送俟到此
可見稍暇能早下来為佳
年来病勢交攻困悴日甚要是根本已衰不復能與病
為敵㸔此氣象豈是久扵人世者諸書且隨分如此整
頓一番禮書大段未了最是書説未有分付處因思向
日喻及尚書文義通貫猶是第二義直湏見得二帝三
王之心而通其所可通毋强通其所難通即此數語便已
參到七八分千萬便撥置此来議定綱領早與下手為
<pb:KR4d0226_WYG_105-8b>
佳諸説此間亦有之但蘇氏傷扵簡林氏傷扵繁王氏
傷扵鑿吕氏傷扵巧然其間儘有好處如制度之屬祗
以疏文為本若其間有未穏處更與挑剔令分眀耳
示喻書説數條皆是但康誥外事與肆汝小子封等處
自不可曉只合闕疑某嘗謂尚書有不必觧者有湏着
意觧者有畧湏觧者有不可觧者其不可觧者正謂此
等處耳弗辟之説只從鄭氏為是向董叔重得書亦辨
此條一時信筆答之謂當從古註説後来思之不然是
<pb:KR4d0226_WYG_105-9a>
時三叔方流言扵國周公處兄弟骨肉之間豈應以片
言半語便遽然興師以誅之聖人氣象大不如此又成
王方疑周公周公固不應不請而自誅之若請之扵王
王亦未必見従則當時事勢亦未必然雖曰聖人之心
公平正大區區嫌疑自不必避但舜避堯之子扵南河
之南禹避舜之子扵陽城自是合如此若居堯之宫逼
堯之子即為簒矣或又謂成王疑周公故周公居東不
幸成王終不悟不知周公又如何處愚謂周公亦惟盡
<pb:KR4d0226_WYG_105-9b>
其忠誠而已矣胡氏家録有一叚論此極有意味
　　　答劉晦伯
示喻文字非有所愛顧恐晦伯方欲讀書則其序不應
始扵此耳如何如何韜仲向語及欲来春與居厚同為
此来不知果否更早得一報則兒輩不復别為招客之
計不爾却湏早有定論也
到此半年百術俱試而不足以出餓殍扵溝中不敢罪
嵗徒自咎耳蠶麥既收船米輻凑民食幸少寛而疫氣
<pb:KR4d0226_WYG_105-10a>
大作死者紛然見此醫救埋瘞又慮夏末尚湏闕米亦
一面措置若幸過此一厄則亦且告歸矣精力凋耗又
非昔時之比兼離家日久百事不便此間俯仰費人心
力易得言語不容久居也
浙東學者修潔可喜者多楊敬仲孫季和皆已薦之諸
葛誠之兄弟亦時來相處但心地不虛我見太重恐亦
為學道之障也彼中亦有朋友過從如此間否
渠論度量權衡之制甚精若相見煩為求其様製造古
<pb:KR4d0226_WYG_105-10b>
升古尺古秤各一枚便中示及為幸
仕宦遲速要有時命正唯盡心職業安以俟之庶㡬不
失所守張憲到未向在浙東同官甚好士某所薦楊敬
仲孫季和項平公渠皆薦之(公疑當/作父)
度量素不曾講究今有書扣之然此是千古未結底公
案恐終未易以一言定也書煩遣去并趙憲程正思曹
挺之書為一一致之為幸程在沙隨寓居處不逺可并
遣也知趙憲已相薦甚善此等物合得終是得正不湏
<pb:KR4d0226_WYG_105-11a>
汲汲也某以按發贓吏之故諸公相害不遺餘力獨賴
聖主保全未至斥逐耳其勢豈可復出到官之後或更
有一唐仲友又作如何處置耶只得力辭得罪亦無如
之何但兩脚不可過分水嶺一歩耳
武夷精舎已成近與諸生往留旬日甚適但屋宇未備
耳立之墓文已為作矣而為陸學者以為病已頗不能
平鄙意則初無適莫但據實直書耳余君書来詞義甚
可觀今有書報之可就取觀也
<pb:KR4d0226_WYG_105-11b>
經界事日荷留念打量法中間劉子禮寫來正如此以
其無竒煩費而忽之近日較量此法雖拙而易曉亦一
面雕印下諸邑矣但今孟冬已盡而指揮未下恐有隂
沮之者某又見病旦夕不免上奏為歸田計矣讀韜仲
書為之慨然此雖作郡反不若彼得行其志也此間因
不經界失陷省計以大萬數故為不法擾民之計以補
之若不經界真無下手處也只漳浦一項官米錢貳萬
二千餘緡今實催五千餘緡而已凡事如此令人太息
<pb:KR4d0226_WYG_105-12a>
昨聞交代有日適詢劍浦人乃云来春方歸不知何故
尚爾遲遲也韜仲書報經界復行不知却作如何措置
第恐復為諸司所敗耳
鹽筴欲行扵一州尚不能勝衆説之排沮况欲通行四
郡其間豈無見行之法自不為害之處而何必為此紛
紛乎若必為此恐其説尤易沮而難行也應倉自江浙
間乍來固不諳此利病然當時若一到汀州親訪民言
更廣詢有識以審其是然後回奏亦未為晚不知何故
<pb:KR4d0226_WYG_105-12b>
怱怱如此便欲入城見之以此行葢難開口説話也來
書所喻固皆一方永久之至計然度今之君子決不能
用徒自譊譊耳趙帥在此所為不無未滿人意處然自
今觀之又豈易得也學中教養人數頗多甚不易既難
得人可招致只可撥忙自到彼中與之講説就他卑陋
處錐劄喚省庶㡬猶不為無益也
林帥政事近年已甚難得聞其雖嚴而簡此自為得體
如鄭溥之却似傷煩碎然亦不易得也
<pb:KR4d0226_WYG_105-13a>
此間竟未得雨田之有水者亦有螟□之灾嵗事甚可
慮且是熱氣可畏日甚一日未知終如何也小兒極荷
留念不知作文竟能入律否㸔得只合小做規模庶㡬
浄潔𦂳巧易照管渠却汎濫胡説不勒字數令人㸔得
心煩切望痛與鐫切塗抺令其自改立限再呈勿令懶
惰推託放過乃幸耳謝公之去傳者不一昨日得元善
書乃云以不言罪之此葢只為不恊力攻周揆耳誠甫
之傳妄也輪對文字亦正當但不甚切然亦不問那下
<pb:KR4d0226_WYG_105-13b>
次第亦為所疾葢首論正心近似道學也然重華却照
知諸姦朋結之状時有聖語云周有甚黨却是王黨盛
耳此語儘鎮壓了怪事也聞扵中外且得如此亦是幸
事尤丈本無向背似與婺尤厚今亦不免尚未見章疏
不知何事也
某衰病之餘支吾郡事甚覺費力諸邑惟漳浦最狼狽
諸事如鬻鹽子斗折豆皆非法(子斗者廢寺/之田租也)坐視半年
未有可下手處近方因有㫖條具輒以一二事為請若
<pb:KR4d0226_WYG_105-14a>
䝉施行則科罰之類可以盡禁經界若行則子斗之弊
亦可革去折豆見與同官商量雖或未能盡去亦可去
其太甚但鬻鹽一事最為非法而未敢遽議盖郡計所
行萬數不少一旦失之便恐狼狽也經界已得㫖相度
奏檢謾録呈此亦已一面訪問區處以俟命下即便施
行意欲及此農隙并力打量田産攅造文字夏料便行
新税未知力能辦否同官中亦有一二人可仗但四縣
須得六七人分頭勾當郡中須得一兩人總統大綱乃
<pb:KR4d0226_WYG_105-14b>
可集事意欲奉煩賢者一來只就郡中檢校或以時循
行諸縣指教督趣元禮亦許來旦夕到矣不知能為一來
否可禀知判官丈如許相助此有數卒送劉壻歸得便就
之以行為幸更欲并邀季通伯崇一處可得六七人也
韜仲近得書否養士訓兵想已有條理此間兩事都做
不得深以愧耳盖作郡之勢不如作縣之親也
經界之議此間同官商量正如來喻但漕司便欲施行其
意甚羙故或初欲先量城市及山坂無田去處又深計之
<pb:KR4d0226_WYG_105-15a>
亦有未便不免回申乞且先分保界立土封以俟秋成而
後併手行之今鉏草子去一觀若得前期一到此間與一
二同官預定規模尤幸不必俟臨時也漕使書又云開正
即欲到此恐未有益不若賢者先來議定却請漕使親
臨以察其當否之為便也要是秋中乃來方有益耳
經界為鄰邦隂沮久已絶望今日忽得一信却恐且令
此州先行此是何等處置廟堂無人乃使一統之中國
有異政甚可笑也然今已向春田功方起如何更可下
<pb:KR4d0226_WYG_105-15b>
手萬一行下亦須回申且俟農隙也復業之牓不妨早
出值此間田荒已是三十餘年目下却無逃移更俟詢
訪也諸論皆切當紙札之費諸司或不肻認此亦可自
備見有一項閒錢若不因此用却亦須别作一有利益
事不然徒為後人妄費竊取之資也萬一求去未遂來
年秋冬間當舉此役是時恐晦伯已赴官不知更有何
人相助幸為籌之便中報及趙帥之來留意愈切但所
下約束全無檢察姦欺督趣逋負之意因其來問已力
<pb:KR4d0226_WYG_105-16a>
言之仍為之言若更如此數年鄉官將守空倉舉子之
家無復得米之望矣不知渠能信否大率其政尚寛未
免有要人道好之意此亦通人之一蔽也仲宣自連城
遣盛僕來此云提宫丈俸錢尚未得已為作書懇趙守
未知能應副否也季通欲來不知已起離未恐其已行
更不作書或未行且煩致意也應城書信已領手痛未
及作答渠要學記堂額當俟後便也
所論經界利害極為眀白向見何叔京每持此論趙若
<pb:KR4d0226_WYG_105-16b>
海陛辭日亦嘗以為請但説者多以為不可行私固疑
之而楊子直近日過此亦以為河州民力大困如人大
病虛羸未堪汗下當且厚加調飬然後可以節次調治
其説亦似有理所與諸司劄子事理甚眀但諸公何嘗
以此等事經意想亦只是虛發耳未敢望其思量到子
直所憂處也韜仲相度鈔鹽利害如何兩司之議不恊
恐亦終無益也世間萬事類皆如此令人慨嘆但吾力
所可及者不可不勉庶㡬隨事有補救得兩三分也
<pb:KR4d0226_WYG_105-17a>
向承寄及沙隨古鐡尺置之几上忽然失之不知彼中
見有此様否如有之幸為别造一枚較令精審勿令一
頭長短乃佳仍不必鑿荀朂名字可惡只云温公周漢
尺可也經界中間更有無限不好意思不得不力辭今
決此計一以眀田賦之不可不均一以使秉權者知士
大夫之不可以羙官好語牢籠然此意難以語人以來
喻者黙契故輙及之耳人來往者傳聞政聲甚美足以
慰所懐正惟不倦以終之耳林帥入境具知吏治羙惡
<pb:KR4d0226_WYG_105-17b>
嚴毅有體甚彊人意想必能相知也
韜仲亦得書説彼中事甚有條理讀之快人也如來書
簡約不惹閑事又自是一種好意思也
饒廷老歸聞諸公相許已有成説而辛卿適至以某嘗
扣其廣右事宜疑其可以彊起乃復宿留然近又有書
懇尤延之計必從初議矣萬一不允不敢憚逺畏瘴但
恐伉拙無補扵事而徒失家居講學接引後來之益嵗
月愈無多愈可惜耳
<pb:KR4d0226_WYG_105-18a>
薛漕之來方議所以寛民力者未得要領而遽有他除
雖諸公意不茍然失之此為可恨耳直卿罷舉不復可
勸殊不可曉書信及諸處書悉煩達之向令渠奉煩根
究笛材乃欲以驗季通之律者不知曾根究得否幸更
留念也
林帥遽至此可駭可惜昨夕趙丞至方得其書人生浮
脆如此而某又與之同庚得病尤覺可懼可懼章掾事
已為言之但今年縁與憲車相欵大得罪扵鄉人其實
<pb:KR4d0226_WYG_105-18b>
不曾開口説一字渠問亦不深應不謂乃得此謗今此
事雖不同然此亦不可廣也林帥固賢然近聞其與憲
司不協亦大有行不得處豈其神眀将去而不思至此
耶抑為州者固得以捍制使而使者果不可以察縣耶
大抵范忠宣所謂恕已則昏者甚不可不戒使渠自作
監司能堪此耶
長坂䑕輩之擾兩日未平縣中得黄德威申状云已過
羅溪范坑屬吉陽界縣宰昨日親行募以重賞計必得
<pb:KR4d0226_WYG_105-19a>
之不爾亦不過深入山林四散奔逸或無所得食縊死
而已無能為也但蔡一哥間來乃云後山傳聞賊入石
溪市中驚疑此決是虛傳此間亦虛傳賊到大田即是
此一路也但市中羣小却不可不防鎮官無權不足恃
此事晦伯當為鄉里任責且静以撫之為一生使别無
變動為佳若論長坂之賊只有七人尉司申來已獲兩
人矣決不能來不湏為備也
昨日得報君舉以謝章奉祠而去未見文字不曉其由
<pb:KR4d0226_WYG_105-19b>
亦可駭也少意欲招一同人教諸孫而未有便近可招
者不知知識間有此人否須得兼通經義聲律嚴毅通
曉奈煩善誨諭人者乃佳必不得已只能作義亦得其
餘則不可闕也
所喻南安韓文久已得之舛訛殊甚葢方李申尊信閣
本及舊本反將後來諸家所校定者妄行改易世俗傳
訛兢稱善本誤人多矣昨為考異一書專為此本發也
近日潮州取去隠其名以鏤板異時自當見之今不必
<pb:KR4d0226_WYG_105-20a>
寄來但細讀數篇便見紕繆矣年及告老乃禮之常而
異議郷評横為沮抑若非臺章催促㡬不得遂今幸得
之而一二要津亦肻放過亦是一事結抹如來喻所謂
結五十年之公案者然閲邸報猶未免有㫄及之詞只
恐諸賢更欲子細㸔詳未肻放過來哲手中也
所喻泉司事體乃爾亦是地理太逺事權太輕其勢不
得不然比見王南郷在番易本司時以涔水不辦親自
到彼料理數月其課遂登渠清敏過人其事距今未逺
<pb:KR4d0226_WYG_105-20b>
想尚可訪問稽考也孫薛二守一章繳罷孫又長往尤
可傷惜大抵時論洶洶殊未定也
　　　答劉韜仲
某還家粗遣但心耗目昏老相頓見雖㸔書亦不能復
如舊日矣得子澄書盛稱韜仲居官不茍前日晦伯一
再相聚亦甚進益得後來朋友向前如此老朽無復恨
矣子澄樂扵訓誘知數相見甚善甚善伯恭竟不起令
人痛恨非但朋舊之私情而已示喻數條皆切中其病
<pb:KR4d0226_WYG_105-21a>
然廹當去恐不及改耳拂衣之舉尤所未能比遣人持
書入都兩月未還計此遲緩是必將從其請矣若得脱
此且當恣意逰山不能聽得世間許多是非毁譽也
尤川之行初甚駭聽亟以書報趙帥趙帥報書云已奏
俟鈔法定行差韜仲添充漕司屬官專一奉行諸人必
未敢動當已聞之矣尤川今竟差何人只此一事已足
見鹽法之弊漕司何乃全不覺悟耶所論鹽法皆善曾
與應倉説否若未即及早詳告之恐其為漕司所惑悞
<pb:KR4d0226_WYG_105-21b>
申却文字也上四州誠不必盡改但建寜以東兩邑利
害亦與尤劍無異此等縣道湏别立一法乃佳若其他
有利無害處一例改却又却害事反為汀州及諸邑之
累耳如何如何山記乃煩重刻愧甚不知所費㡬何今
却勝前本矣龜山别録刋行甚善䟦語今往幸附之
又得尊丈書知莆田未行已被尤川之檄朋友深以為
慮昨日得居晦書云沙隨已為宛轉想必無他不知竟
如何但鄙意終是不能無疑耳今雖不攝邑事而往督
<pb:KR4d0226_WYG_105-22a>
賦正是索千金扵乞丐之夫亦自無下脚手處若椎敲
不恤則得罪扵民若事不辦則又得罪扵上官兩者之
間亦湏勇決㫁置此恐無好出場也
鹽筴已悉聞之帥説王漕亦頗有意相招奉扣不知定
如何此君累歴州縣理事亦甚詳細向來正縁兩下情
意不通所以擔閣至今若果相問詳為言之得其幡然
一方之幸也
鹽法利害曉然無可疑者王漕不知曾去相招否此是
<pb:KR4d0226_WYG_105-22b>
趙帥從初不與漕司通情之患若早以規模大槩語之
當不至此齟齬也林守事某既不成入府閑人又不欲
以書懇之但見趙帥説嘗為言之彼雖領畧然未知其
果誠實否與其坐待汰斥不若先事請祠且以此意懇
二漕少緩其事渠亦當相聽也某答林守書不欲盡言
因見煩為宛轉亦所以答其不見鄙外之惓惓也
讀書既有課程想日有趣季通思索甚精但恐有太過
處耳諸書恐有所疑疏示一二大者為幸
<pb:KR4d0226_WYG_105-23a>
社倉條目適平父携以見過已商量一一奉報矣大體
最是闗防隨行人減尅乞覔之弊此為最急向来某在
倉中專治此一事其他亦無甚事也
社倉交足甚善此足以破浮説之紛紛矣建陽措置官
居晦無以易收支官恐不免煩居厚不知渠屑就否兩
倉闕米只得且那融然亦湏申請使知支遣不足之故
葢此消息不可㫁絶也示喻社倉已畢甚善所差官吏
事且循春間例可也五六月附籍牓不知平父如何處
<pb:KR4d0226_WYG_105-23b>
置恐可㑹崇安已如何施行若未行即且俟帥司報應
亦未晚也闕支一節却湏早申免至臨時費力建陽火
灾異常今時官吏例是如此不容深責但可歎喟而已
道之屈伸自闗時運區區人謀豈能為力但其所論紹
聖之事却錯認了對頭甚可笑耳右揆求去復留殊未
知所以或云只縁何疏有及赦文差互處係同擬定或
云何别有疏攻之或云何已補外皆未審也葛顔之報
亦未聞元善求滁已諾縁范有疏禁朝士之求去者乃
<pb:KR4d0226_WYG_105-24a>
且宿留廟堂亦留此闕俟之月初輪對或云已除檢詳
恐未應如此之峻皆不得端的也二記當作但時論正
如此豈是作文字刻金石之時近王子合陳膚仲來求
記皆卻之矣不復得偏為韜仲作也千萬諒之李簿所
説甚善但此事近亦多弊今建議者意亦闌珊未知將
作如何收殺也
　　　答吕東萊
康節恐是打乖法門非辭受之正伊川再受西監正是
<pb:KR4d0226_WYG_105-24b>
叙復元官還蒞舊職又可逡廵觧去即與今日事體全
不相似皆未敢援以為比欽夫書來亦云豈可逆料後
患而先汨所守之義此語甚直截但渠却不曾為思量
如何避免得脱若只如此厮崖恐亦非臣子敢安也千
萬便為盡以此意達之韓丈得早為觧紛為幸
昨甞奉懇一言扵韓丈又專書禱之幸早為贊成使得
速如所志幸甚區區所以不得不力辭者實以無功受
爵求退得進扵心有所不安若一請不遂勢必再三以
<pb:KR4d0226_WYG_105-25a>
得請為期而後已然又不敢肆然直遂漠然不以為意
者則以君臣之義平昔講聞不為不熟今此除授雖未
必直由中出而名為君命在臣子之心亦何敢傲然以
不受為高哉此所以不免委曲懇祈宛轉調䕶計誠欲
兩全公私不使交病而已區區此心非特世俗所疑雖
平生知友其不哂笑者㡬希度惟忠厚惻怛如吾伯恭
者乃有以亮此心耳前日申狀及與韓沈書不能盡述
此意幸請為言之有以發眀某所不能言者
<pb:KR4d0226_WYG_105-25b>
　　　與王尚書(佐/)
始來不為久計不欲多挈孥累今只一十嵗小兒一孤
甥及學者一二人在此天寒嵗暮官舎蕭然兀然如一
老頭陀時一自笑且自歎也廬阜山水之勝粗快野心
然非休務不敢出出又不得留愈覺拘悶行亦力懇諸
公以必去為期耳
某之族祖奉使直閣諱弁早從中州士大夫逰文學甚
髙建炎初衘命金營見留十七年全節而歸又以忤時
<pb:KR4d0226_WYG_105-26a>
宰不及用而死藁殯西湖之智果院三十年矣其孫照
者貧悴亡聊不能歸葬故里今欲只就左近卜地以葬
竊意欲丐台㫖以重其事庶可必得今悉令取稟倘䝉
矜許却令踏逐别具申請也
向乞通理夏税側聞甚䝉尚書同右司丈維持之力但
廟堂既無果決版曹又巧為沮抑至今未決甚可恨也
竊聞檢放文字體式許以見示久未及請今願得以為
法専此拜請幸即付去人此事自屬漕司更告因二漕
<pb:KR4d0226_WYG_105-26b>
語次及之及早行下州縣令受狀檢踏為佳葢早禾已
刈至八九月不復可辨豐凶官司但欲罔民多取而不
知僥倖姦民反乘此以欺有司也
區區按事噬腊遇毒極為可笑然公正之朝不宜有此
亦姑任之但若竟如此則荒政亦不復可料理亦即引
去矣
　　　答趙都運(善覺/)
向來所呈啟䝉不審已䝉過目否近覺得有説未透處
<pb:KR4d0226_WYG_105-27a>
頗加改定旦夕修成别寄上也
理財之説尤切時病今之所謂理財者豈復有義止是
豪奪耳聞蜀中亦苦賦重民貧不審何術以惠緩之
　　　與田侍郎(子貞/)
引飲想良已生果安能發渴却是渴後喜食生冷此湏
究其根原深加保養不可歸咎末節諱疾忌醫也比來
隂雨過多氣候不正元氣不固者多是立脚不住平地
喫交此一種病尤當過意隄防莫教隨例倒却也
<pb:KR4d0226_WYG_105-27b>
吾輩今日事事做不得只有向裏存心窮理與外人無
交渉然亦不免違條礙貫㸔來無着力處只有更攅近
裏面安身立命耳不審比日何所用心因書及之深所
欲聞也㸔前日報行章疏便要回面汙行首身投免亦
不可得只得守吾太𤣥也
所喻不平者何事此等大抵無足深恠所謂漸平者今
乃激而愈偏大率天下只有一是一非是者湏還他是
非者須還他非方是自然之平若不分邪正不别是非
<pb:KR4d0226_WYG_105-28a>
而但欲其平決無可平之理此元祐之調停元符之建
中所以敗也時事至此拱手坐視無着力處病根豈有
窮耶所得水石知在何許恨不敢去一觀耳間中所讀
何書天下事既有所不得為顧此一事尚屬自已若又
因循放棄日月真可惜也
某一病兩月将行未果所上告老之章近聞亦已見卻
勢不免復小紛紜或恐遂抵譴訶不可知也隂邪表裏
欺天罔人方此之時不能仰首一鳴以期開悟而徒為
<pb:KR4d0226_WYG_105-28b>
蓄縮自全之計永負臣子之責矣奈何奈何今從黄守
借人專致此書幸以數字見報凡郷來見聞所及告悉
及之亦懇黄守尋的便附來必不至浮沉也聞道學鉤
黨已有名籍而拙者辱在其間頗居前列不知何者為
之及所指餘人謂誰皆望一一條示也
昨日季通説舊居山水甚勝棄之可惜新居近城以此
間事體料之必不能免人事之擾只如使節經由不容
不見便成一迎送行户應接言語之間久逺豈無悔吝
<pb:KR4d0226_WYG_105-29a>
今年尤覺不便始悟東遷之失計賢者異時亦當信此
言也片紙所喻非有疑扵二君但聞是時坐間亦有它
客恐致傳播不便耳時論日新于越章彭徐薛諸人必
續有行遣未知輕重逺近如何耳薛竟不免枉道果何
益乎某以議陵自劾恐亦觸諸新貴之怒然已判㫁不
能闗念也
休致文字已申本府尚未得保眀申發萬一有遲疑即
不免徑申省陳乞矣比來論議似稍寜息未知竟如何
<pb:KR4d0226_WYG_105-29b>
正恐不削亦反耳衛公計時相見聞欲徙居盤澗若爾
即尤相近也開正晴暖欲挈舟南下又憚經由富沙不
免見諸人一番露頭面可厭更俟計度若幸無疾病即
當扶曳冒昧一行兼欲見石佛懸泉之勝也
士子之賢如施林諸人已相見皆如來喻但陳鄭未見
旦夕訪問之當肻顧也五日一延見諸生力為普説今
頗覺有風動之意少假旬月亦當有以少變前日之陋
也聞同官多得同志甚慰鄙懐其間亦有相識相聞者
<pb:KR4d0226_WYG_105-30a>
恨無由相㑹聚切磋耳近觀時論日就卑鄙而吾黨之
士相繼而出似猶未艾天意儻遂悔禍則亦不為無可
用之人矣願相與勉旃荀卿子云皓天不復憂無疆也
千秋必反古之常也弟子勉學天不忘也此正區區今
日之意也
某氣痞筋攣日以益甚休致文字州府已為施行但舉
城知舊無一人肻為作保不免逺求左右想無不可得
與僉圓付去人仍借一得力可託人自持印紙隨之令
<pb:KR4d0226_WYG_105-30b>
俟批上却將以還免致失墜尤幸也來書前後不同東
閤郎君之説葢出老丈向得其書亦自言此意甚勤懇
然事始已行不可復收矣只得向前㫄人指㸃一切不
能管得楊子直黄商伯乞宫觀而遭繳豈有某却望復
職致仕而求恩澤之理雖至愚者知其必不然矣况今
不作奏不通廟堂書劄而陳乞狀内亦不敢叙歴任年
月其意亦自可見也昨日又得黄仲本書云得親戚書
議者方欲申嚴謝事條制渠是謝胡姻家語必非妄此
<pb:KR4d0226_WYG_105-31a>
亦似是有為而發若但驅逐不容更在仕路猶是善意
萬一或是以此速其必來而因以治之亦無可避之䇿
只得依經據禮冒昧向前㸔他如何區處若幸得一章
痛加排詆置之竄斥不容休致之地即在我者亦有辭
矣不審眀者以為如何昨日作誠父書託其致意不知
曾相見否或未見可借取一觀然其説亦大槩與此相
表裏也欲作衛公書道此曲折數日又苦目昏不能謹
書或因便問及亦告及之演山觀瀑之約夢寐不忘然
<pb:KR4d0226_WYG_105-31b>
湏病軀稍堪扶持及此一事結㫁了絶始可出入以此
反增煩懣耳渤海方繳陳益之宜春之命去冬所傳上
饒亦恐是浪語耳中間議論稍平僕便疑不久諸人豈
坐受縛者勢必多方逰談脅持恐嚇以必勝為効自此
當漸見之繳詞未報其間必有大開闔可想也
　　　與章侍郎(茂獻/)
頃幸同僚實深慰喜雖趣尚之同彼此黙喻然未甞得
從容傾倒以圖事變之所終極而遂匆匆去國至今以
<pb:KR4d0226_WYG_105-32a>
為恨也昨聞忠言正論愠扵羣小遂以口語翩然西歸
嘗附一言扵上饒少致區區髙仰之意而車騎已逺遂
不可及但有懐想不能為情近得張元德書竊聞還家
為况甚適吾人私計固應隨處而安但國論大變日甚
一日令人憂懼便覺無頓身處不知上天至仁何故生
此等輩使能譸張幻惑以敗人之國家也昨在經筵不
能上為眀主預陳此説吾輩亦不得為無罪矣扵今尚
何言哉尚何言哉婺女既罷江陵恐亦難安得其近書
<pb:KR4d0226_WYG_105-32b>
否念之不能忘也吕子約經由曾相見否諸賢盡去㡬
扵空國矣樓孫獨未知所謂國是之論初甚駭聽徐觀
其間意實微婉不知還是從之文字否果爾亦足以去
也適聞乃是南牀語亦可見打不過處恐亦不為同列
所容矣良齋謝丈奄忽云亡後進失所尊仰欲附一書
弔其子而未有以將之湏例後便恐或相見幸為及之
也誠齋久不得信不知成行否九級浮圖八級已了只
欠此一級固當為天下惜之也某自四月初大病至今
<pb:KR4d0226_WYG_105-33a>
中間危急已為納禄之請近報未允前此辭職亦未果
決適間聞有疏其名字牽連四十餘人以白于上者如
此則非久勢湏别有行遣然數日前甞以周易筮之偶
得遯尾之占見乎蓍龜者如此則亦非彼之所能為矣
将安避之哉
觧袂之後亦知世路漸艱然不謂乃爾之遽也久欲致
一書以病不能引領鄉風徒切歎仰近得宜春袁推書
具道有問之意亦知雅眷之不我忘也
<pb:KR4d0226_WYG_105-33b>
向來從㳺不款至今抱恨顧此衰朽疾病日侵恐不復
有承晤之期矣世道反覆已足流涕而握其事者怒猶
未息未知終安所至極耶然宗社有靈公論未泯異日
必有任是責者非左右吾誰望耶子夀想時相聞近亦
得書衡陽之櫬當已過彼久矣初意但恐不得久扵零
陵不謂造物者亦復隨俗抵巇也需及廟議便欲寫呈
以來使不能俟當尋的便别寄也當時不知何故直爾
匆匆更不暇博盡同異而遽為毁撤之計甚可驚惋豈
<pb:KR4d0226_WYG_105-34a>
扵是時已有撞壊之徴耶
廟議固可恨然自有襯之乃有大扵此者令人痛心子
夀竟不免推遷至此乃是無人肻受惡名今遂決之其
勇亦可尚也(然自有襯之一/句恐有誤字)
昨幸同朝列雖不得日夕從容然荷相予之意甚勤而
襟期所屬以為可同天下之憂者如門下亦不過三四
人耳今不㡬日而風流雲㪚恍然一夢&KR0276;不恤緯每深
此懐而生死契濶未暇論也不審次舎即今已次何許
<pb:KR4d0226_WYG_105-34b>
想徑歸清江舊第矣頃嵗經由見其登臨有江山之勝
交逰中有老成可敬有士友可親甚可樂想為况亦不
落莫恨不得往從杖屨之逰耳子夀當已赴江陵見袁
機仲説彼中形勢事體亦甚可慮不知子夀何以處之
聞北風殊惡計恐不可為久留計也
德修得祠私計亦甚便但其去日逺尤使人不能忘懐
補之事勢恐亦難久留若更去却真空國而無人矣昨
晚得去相内口書今想已到于越矣
<pb:KR4d0226_WYG_105-35a>
　　　答尤尚書(袤/)
示喻程門諸人行事附見甚善龜山靖康間論事頗多
今長編中全不載葢縁汪丈當時編集之際楊家子弟
以避禍為説懇請刪去故雍傳即不見其章疏後來延
平重刋龜山集方始收入他時或作楊傳不可不細考
也尹和靖被召時適有臣寮陳公輔論毁程學尹公在
道懇辭甚可觀又嘗論講和甚力皆不可不載者也南
軒集誤字有是元本脱誤者如召閒處則拙者葢有罪
<pb:KR4d0226_WYG_105-35b>
焉然亦曾寫與定叟恐其欲有囘互不妨報及今承疏
示當以示刋者有姓字處且令鑱滅後人亦須自曉得
也
奉三月四日手教一通三復慰喜不可具言又䝉封送
差敕及所撰族祖銘文尤切感荷衰病之餘復叨祠禄
已為優幸而雲臺改命又如私請便得仰止希夷之高
躅以激衰懦則又報事者不言之教也幸甚誌銘之作
雄健高古曲盡事情雖或節用行狀之詞而一經㸃化
<pb:KR4d0226_WYG_105-36a>
精神逈出正襟伏讀使人魄動神悚知君臣之義與生
俱生果非從外得也竊謂此文實天下名教之指南寒
郷冷族何幸而獨得之然亦非可得專有之矣幸甚幸
甚屬以一至城府歸憇武夷繚繞還家賔客書問疾病
之擾無一日暇以故久不得致謝意然此心未嘗一日
忘也
沙隨程丈忽見過留止旬日得款餘論啟發為多如此
等人老扵州縣深為可惜趙帥招之折&KR0454;奏議之編工
<pb:KR4d0226_WYG_105-36b>
夫亦殊浩渺也項平父向來紹興同官中極不易得來
教所謂可用之才誠不易之論得書知欲此來未知能
自㧞否耳蔡君律書已成簡徑精宻悉有據依乃知前
人大是草率恨不令年兄見之其歴書則未就然大畧
規模亦與律書相似所謂無零分者非如來教所疑也
金陵之䘮中外有識同切傷痛而况扵交舊之私乎逺
承弔問凡所以為之深謀逺慮者一皆切中事情無所
回避感歎不已某昨聞其還即走紫溪又聞以柩重難
<pb:KR4d0226_WYG_105-37a>
行恐平父道間少人商議遂至弋陽候之幸却不甚費
力一慟之餘細問宻折盡凡令尊兄之所慮者無不已
有其端今當宻與平父協力區處庶㡬不至甚乖剌耳
所幸延哥似却長進若得數年扶持教養當成令器顧
恐疾病衰頽不得終任此責也彦叙遽止此可傷人生
危脆如此又可歎也圭父為况如何連得二書頗不安
跡似亦不必如此人生各以時行耳豈必有挾然後可
以仕哉聞尊兄亦嘗寛曉之甚善平父遭此禍故初恐
<pb:KR4d0226_WYG_105-37b>
其心疾發動却因此不暇及營造無益之事反覺安穏
若常如此可無他慮幸因書力勸其清心省事以持門
户為佳(細間宻折等/語必有誤字)
某衰病杜門茍安祠禄方竊自幸上恩不棄忽復收用
感激雖深然資淺材疏詎復堪此此外曲折又復多端
已力懇辭諸公哀憐當為開陳使得請也承問之及感
愧良深陳公必已到闕不知去住如何此事自繫天意
豈人力之所及哉江陵計今已赴久不得書不知為况
<pb:KR4d0226_WYG_105-38a>
如何呉邕州求免逺使不知得出何䇿直以親老丐祠
恐無不得之理但恐别求任使則難必耳羅倅兄弟恐
未參識自江西來者多能道其賢也程侍郎禹貢文字
曾傳得否若有本便中幸借及每讀此篇常恨讀書不
多無以考見古今之同異計其所述必甚精博所願見
也呉監丞輪對文字亦願得之不知可以并垂示否
尚書程公垂問曲折尤感其意因見幸為致謝悃區區
之意葢不殊前也羅兄亦告致鄙懐皆未敢拜書也益
<pb:KR4d0226_WYG_105-38b>
恭得祠甚善材業如此何患不達政湏恬養以厚本根
耳禹貢論得之開豁甚多歎服無已但恨未見畫圖得
為求之便中寄示幸甚傳畢當并此論歸納也伯駿劄
子亦幸垂示它有可見教不吝及之尤所望也
某不孝禍深早嵗孤露提携教育實賴母慈不幸迂愚
不堪世用不能少伸烏鳥之報而奄忽至此寃痛割裂
不能自存幸以今春粗畢大事音容永隔痛苦終天伏
承惠弔并以香茶果實逺致奠儀仰感勤眷之誠俯念
<pb:KR4d0226_WYG_105-39a>
疇昔之好拜領號絶不知所言襄陽之除必是見闕正
此哀苦不敢奉慶惟是益逺誨晤而殘息奄奄不保朝
夕引領西望徒切悵然
鄉邦得人之盛魁選復出其中甚為可喜但所陳取士
之䇿扵人物取舎之際不免祖襲蘇氏浮薄之餘論此
議肆行非天下之福殊使人不滿意自此脱去場屋想
當别作規橅耳衰陋何足取置齒頰間耶汪樞之孫遂
進而立扵三人之列想老丈慰意也荆州之行寄任增
<pb:KR4d0226_WYG_105-39b>
重今當入境矣
　　　答郭察院(邦瑞/)
副封垂示尤荷不鄙使任事者扵事之㡬微每每如此
則尚何朝綱不振之足憂哉甚善甚善甚盛甚盛某衰
晚多難懇辭恩除未遂私計之便今不敢復以前請為
説矣惟是前仕有妄乞施行經界一事今已住罷自合
抵罪而反冒褒擢實無面目可將使指不免自劾以俟
嚴譴
<pb:KR4d0226_WYG_105-40a>
忽聞抗疏觸邪遂去言職此扵賢業為有光顧在治朝
為可恨耳偶在病中聞之增氣與士友言亦未甞不俯
而歎仰而賀也鄉黨交㳺與有光寵其何幸如之
録示諫草三復永歎知忠賢得志之難而吾道果未易
行也然清名直節足為閭里光寵而去一凶人亦足少
折隂邪之氣扵正論不為無助此又皆可賀者
　　　答郭邦逸
吾人之學要當以眀理治身為本世間得失正不足深
<pb:KR4d0226_WYG_105-40b>
計也某衰病屏居尚叨稍食不復有與世俗較曲直之
心矣聞以前事頗累鄭君為之踧踖尚賴寛恩不終抵
罪也
志父中秘之除此却未之聞泉州之命亦然山間真如
井底也某昨遣人請祠今已竟月杳無還耗方以為慮
承喻廟堂已有領畧之意若是監丞兄書所報想必得
其實兼林既去亦湏兩下有施行乃見平平蕩蕩之意
也
<pb:KR4d0226_WYG_105-41a>
奏函必已闗乙覽殊未聞宣召之㫖何耶承當俯就臺
選來嵗發䇿大廷始當披腹呈琅玕耳
　　　答羅叅議
時得欽夫書聞其進德之勇益使人歎息郴寇掩擊官
軍反為官軍所蹙勢已小䘐但未知終當如何耳閩中
人情却甚安帖時和嵗豐天所賜也第州縣以催發上
供之故頗行刻急裒斂之政此為可慮耳建陽鄉人李
秉義舊甞從寳學劉丈入蜀今老且病往投舊識諸將
<pb:KR4d0226_WYG_105-41b>
因來求書得以附此渠不敢有所求但得一顧之寵亦
足以為重也元履來山間相訪適值此便亦有一書附
之
九月廿日至豫章及魏公之舟而哭之云亡之歎豈特
吾人共之海内有識之所同也自豫章送之豐城舟中
與欽夫得三日之款其天質甚敏學問甚正若充養不
置何可量也但云頃在富陽與尊兄辨論甚苦是時左
右似未以外學為不然却與前此相聚時所聞小異何
<pb:KR4d0226_WYG_105-42a>
耶汪丈日相聚所講論者何事當有可見語者某頃以
書論數事似皆未以為然者未敢茍已復以此書扣之
論語序一篇欲冩呈之書中已言之而便速冩札不謹
只納左右幸因語呈似幸甚幸甚先生埋銘頃欲只求
汪丈寫不知見許不想甞懇之不待言也前書所欲更
易數處欽夫又欲刪去一句(乃行狀/中本語)不知汪丈以為如
何乘間試為扣之所寄彦豐處書未到今此便過餘干
却令往取矣
<pb:KR4d0226_WYG_105-42b>
竊承幕府無事得以儉(儉字/疑)㳺坐進此道而所以與謀
贊畫者莫非便民聲勞(聲勞恐/有誤字)之事甚休甚休
示及汪丈書知已為縁况虚(縁况虚等語/恐有誤字)志銘幸甚幸
甚容附書端父兄弟借來一觀也端父兄弟已祥祭先
生德容日逺益使人痛心耳記善録荷傳示甚慰所望
亟作書遣人未及細觀然其大致可見扵此始得聞和
靖言行之詳葢其見道極眀白故其言之極平易似淺
近而實深逺卓乎義不可及也祁居之相見其議論云
<pb:KR4d0226_WYG_105-43a>
何有可以見示者否龜山論語序本為世學膠固學者
類多以分文析字執辭泥迹為務故有視其所視遺其
所不視之説但所引用之事從莊列中説作太過遂致
微失本意却似精粗本末真有二致所以中間竊以為
疑非疑其意特疑其語耳後見張欽夫吳晦叔乃知文
定亦甞疑之不審尊意以為如何幸有以見教胡仁仲
所著知言一冊内呈其語道極精切有實用處暇日試
熟㸔有㑹心處却望垂喻某扵汪丈書中已説及恐欲
<pb:KR4d0226_WYG_105-43b>
見即為呈似也欽夫嘗收安問警益甚多大抵衡山之
學只就日用處操存辨察本末一致尤易見功某近乃
覺知如此非面未易究也眀仲兄不及拜别狀想旦夕
從容有講道之樂中間説㸔易傳不知後來所得如何
某亦欲讀此書如有可以見教者因來及之幸甚幸甚
元履晉叔近皆相見亦甚瞻仰也前書懇求書籍碑刻
等不知曾辱留意否
先生諸書想熟觀之矣平日講論甚是如此竒論所未
<pb:KR4d0226_WYG_105-44a>
及者别後始作書請之故其説止此然其大槩可知矣
老兄既知外學之非而欲留意扵此恐扵論孟中庸大
學之書不可不熟讀而詳味章句之間雖若淺近不足
用心然聖賢之言無不造極學之不博則約不可守今
扵六經未能遍考而止以論孟中庸大學為務則己未
為博矣况又從而忽略之無乃太約乎
某塊坐窮山絶無師友之助惟時得欽夫書問往來講
究此道近方覺有脱然處潛味之久益覺日前所聞扵
<pb:KR4d0226_WYG_105-44b>
西林而未之契者皆不我欺矣幸甚幸甚恨未得質之髙眀
也元來此事與禪學十分相似所争毫末耳然此毫末
却甚占地位今學者既不知禪而禪者又不知學互相
排擊絶不劄著痛處亦可笑耳何叔京秋間相過少款
相與懐想髙致者俱不自勝也
知言後來必已熟㸔其説如何汪丈曾説及否可否之
間必有定論因來及之幸幸記善録細㸔却似馮公所
見未透記得無精彩長者所見莫亦是如此否
<pb:KR4d0226_WYG_105-45a>
極感留意以耳目之玩煩長者愧愧向附還三書已領
矣書中忘記稟知也汪丈寄横渠三書來此為校補甚
多勢須刋作一本乃佳葢補綴不好㸔也大抵集中脱
誤盡在第二至第五卷中只換却此四卷亦得也第七
卷中有一論邉事狀却只扵卷末添版便得恐汪丈事
多告請出為㸃對付之工人幸甚幸甚此道既寂寥而
諸先賢之子孫亦復流落不振自幕府之西訪其書恤
其人不遺餘力此亦一時節因縁耶校書極難共父刻
<pb:KR4d0226_WYG_105-45b>
程集扵長沙欽夫為校比送得來乃無板不錯字方盡
寫寄之不知今改正未也張家事已扵共父書中言之
不知其人已來未也人家僮僕乃有如此者可尚可尚
今士大夫食君之禄不為不厚而臨事面謾辭難就利
無所不至亦有愧此僕也哉此書轉託欽夫尋便亦方
索然無一物可伴書者可笑可笑
　　　與羅師孟師舜兄弟
某昨承面喻將以先公行實見委始者徒感知遇之深
<pb:KR4d0226_WYG_105-46a>
不自知其不可既而思之先公平日交㳺皆海内老成
賢雋之士其間相處之久相知之深而文字言語足以
發揚潛德者尚多有之某之不才豈宜進越輙任此責
若昆仲以先公嘗一顧之不欲鄙棄它時草定行事本
末因使得預討論而致之諸公則某雖愚不敢不勉竭
駑鈍以承命萬望裁之又向䝉示教扵輩行間自貶過
甚亦不敢當自此枉書率刋正之
先公銘文已為題額并託上饒程文書之字畫淳古可
<pb:KR4d0226_WYG_105-46b>
愛想便刻石也其間有少曲折已為四哥言之矣
　　　答羅縣尉(南劍沙/縣人)
讀書治病之説誠如所喻但古人之學以莊敬持守為
先而讀書窮理以發其趣至扵讀書之法則又當循序
専一反復玩味一日之課不可過三五條譬如良藥雖
無劫病之功而積日累月自當漸覺四大經安矣
　　　與林安撫(名枅字/子方)
竊聞開府以來蠲除逋負以大萬計號令所下至簡而
<pb:KR4d0226_WYG_105-47a>
嚴是以舉措不苛而人自不犯方地數千里吏畏民安
近嵗所未有也區區仰德為日固久而究觀規摹斂衽
心服則自今始乃䝉垂問見聞所及又有以見髙眀之
度不自賢智乃如此尤以歎仰茍有所懐安敢不盡顧
實未有以塞訪逮之勤耳又承詢及所知别紙具稟恨
所識不多未足以副好賢樂善之意也
　
　
<pb:KR4d0226_WYG_105-47b>
　
　
　
　
　
　
　
　晦庵續集卷三

<pb:KR4d0226_WYG_106-1a>
欽定四庫全書
　晦庵續集卷四　　　　　　宋　朱子　撰
　　書
　　　與趙昌甫
罪戻之餘物色未已不知何以見惡如此之深甚可笑
也近讀經書不得却㸔些古文章識得古人用意處然
亦覺轉喉觸諱不敢下筆注觧但時發一笑耳
來書所喻似皆未切事情已細與長孺言之後有的便
<pb:KR4d0226_WYG_106-1b>
渠必一一奉報要之今日只可謹之又謹畏之又畏不
可以目下少寛便自舒肆況所謂少寛者又已激而更
甚乎黄乃以力賛建中而去前已去者將有復來之漸
其繼之者與儲以待次者又不定不入若非上心慨然
開悟發眀善類未有少安之望也千萬與諸伯仲深詧
此意敬恭朝夕安以俟之區區不勝真切之望也昨日
得王謙仲書亦如履常所料葢逺方未見近報耳向讀
學易集見其當紹聖元符之際愁居懾處之状令人傷
<pb:KR4d0226_WYG_106-2a>
歎不意今日乃見此境界宛在目前試取一觀亦足以
為法也
少時見吕紫㣲與人書説交逰中時復抽了一兩人令
人驚懼當時不理㑹得今乃親見此境界也斯逺聞其
䘮偶不知果然否經年不得渠書想亦畏偽學汚染也
李白詩多説此事惜不能盡曉粗窺端緒亦不暇入静
行持但玩其言猶是漢末文字可愛其言存神内照者
亦隨時隨處可下工夫未必無益扵養病也
<pb:KR4d0226_WYG_106-2b>
已草挂冠之牘開嵗即上計較平生已為優幸獨恨為
學不力有愧初心著書未成不無遺憾耳因便寓此少
致問訊之意政逺千萬戒詩止酒以時自愛眷集均慶
　　　答江隠君
每承諄切之誨若將挈而寘諸聖賢之域顧愚昧未知
所以仰稱期待教督之意而又未得親奉指畫扵前其
為向仰不勝此心之拳拳
别紙所喻汪洋博大不可涯涘仰見所造之深所養之
<pb:KR4d0226_WYG_106-3a>
備縱横貫穿上下馳騁無所窮竭底滯雖若某之䝉昧
誠不足以語此亦已昭然若發䝉矣幸甚幸甚然竊以
平生所聞扵師友者驗之其大致規模不能有異獨扵
其間語夫進修節序之緩急先後則或未同葢某之所
聞以為天下之物無一物不具天理所謂寂然不動感
而遂通者舉目無不在焉是以聖門之學下學之序始
扵格物以致其知不離乎日用事物之間别其是非究
其可否由是精義入神以致其用其間曲折纎悉容有
<pb:KR4d0226_WYG_106-3b>
次序而一理貫通無分叚無時節無方所以為精也而
不離乎粗以為末也而不離乎本必也優㳺潜玩饜飫
而自得之然後為至固不可自畫而緩亦不可以欲速
而急譬如草木自萌芽生長以至扵支葉生實不至其
日至之時而揠焉以助之長豈不無益而反害之哉凡
此與來教所謂傷時痛俗急扵自反且欲㑹通其㫖要
以為駐足之地者其本末指意似若不同故前後反復
之言率多違異而語其所詣之極則又不敢以為不同
<pb:KR4d0226_WYG_106-4a>
也姑論其大槩異同之端以為求教之目其他曲折不
敢執着言語以取再三之瀆要之非得面承不能究此
心之所欲言也
伏辱墜教所以訓督孜孜不倦有加扵昔顧惟庸昧重
勞提耳既感且愧不知所以為謝也
始者獻疑亦非敢以所示大㫖為不然但疑精義入神
一句文義或不如此恐如所論則義以方外之一節似
少功用耳及䝉垂喻再三每加精宻讀之恍然自失扵
<pb:KR4d0226_WYG_106-4b>
直截根源處更無纎芥可疑只是精義入神一句依前
未免扭揑愚謂大體已是正當即不須强以此句説合
費多少心力言語扵道體無所發眀扵文理反有所累
某竊終疑之願平心以觀聖人立言之意當信某非敢
妄言而此句工夫自有所謂不但如來喻所指而已拙
扵文詞又迫私冗來使不能久駐然此非難知以吾丈
髙眀尤不難見若無義以方外一節即儒者與異端又
何異乎此似未易以内外隔截㸔也前書别紙變化機
<pb:KR4d0226_WYG_106-5a>
要二者之分亦非愚妄所曉竊意聖賢之言則一而見
之淺深在學者所證本非有預如此分别也昔有人見
龜山先生請教先生令讀論語其人復問論語中要切
是何語先生云皆要切且熟讀可也此語甚有味乍㸔
似平淡没可説只平淡中有味所以其味無窮今人説
得來驚天動地非無捷徑可喜只是味短與此殊不倫
矣且㸔論語中一句一字孰有非要切之言者若學者
體㑹履踐得皆是性分内𦂳切慤實事便從此反本還
<pb:KR4d0226_WYG_106-5b>
源心與理一夫豈有剰法哉若如吾丈所謂變化者則
聖賢之門無有是也其莊老竺學之緒餘乎反復以思
未見其可大抵聖門立言制行自有規矩非意所造乃
義理之本然也故日用之間内主扵敬而行扵義義不
擇則不精不精則雖其大體不離扵道而言行或流扵
詭妄則亦與道離而不自知矣故曰和順扵道徳而理
扵義而孟子養浩然之氣亦必曰是集義所生者不識
此為對仁之義乎為精㣲之義若來喻所云乎且對仁
<pb:KR4d0226_WYG_106-6a>
之義亦何以知其不精㣲也但大傳中精字之義不如
此耳
前幅所陳謬妄不中理之言必多葢未敢以為是而求
正扵左右切望指教區區之病正坐執滯扵文字言語
之間未能脱然有貫通處其扵道體固患夫若存若亡
而未有約卓之見耳但精義二字聞諸長者所謂義者
宜而已矣物之有宜有不宜事之有可有不可所謂義
也精義者精諸此而已矣所謂精云者猶曰察之云爾
<pb:KR4d0226_WYG_106-6b>
精之之至而入扵神則扵事物所宜毫釐委曲之間無
所不悉有不可容言之妙矣此所以致用而用無不利
也來教之云似扵名言之間小有可疑雖非大指所係
然亦學者發端下手處恐不可畧故復陳之
　　　與鄭景實(栗/)
示喻曲折亦是時態之常頃聞仙㳺故相葉公之為縣
月計所湏令民以漸輪送故縣帑無餘積而月觧無餘
欠人甚便之竊計郡計既寛正當法此稍寛縣道之輸
<pb:KR4d0226_WYG_106-7a>
亦公私之利也但恐縣道難託别生它患此在髙眀必
又有以制之耳儲宰既去為怨家所誣亦寓公者為之
先後䑓評所指遷學一事乃與賤跡相連士子有初不
預謀者亦被流竄其事甚可笑或傳不止流竄果爾又
可痛也葢舊學基不佳衆欲遷之久矣儲宰一日自與
邑中士子定議而某亦預焉其人則初不及知而其地
亦不堪以葬也它時經由當自知之其可浩歎又不止
如今所諭也
<pb:KR4d0226_WYG_106-7b>
　　　與饒廷老
此間虞士朋與王阮同赴東府飰㑹乃其隣郡鄉人必
不使人攻之也姑少徐之當見底裏歸宿也㳺誠之或
云參選不得已歸臨海不知然否能碎千金之璧而眷
眷扵破釜何耶
伯啟聞已西去昨日得浙中書云子約之逝親戚有為
旁郡守者遂不復相聞末俗益偷乃至如此亦可歎也
所喻極當初亦疑之後聞所得只是庶官恩例故不自
<pb:KR4d0226_WYG_106-8a>
慊今既不安不如且已止扵未形尤為深慮保状已納
還仲本印紙今并附其人持歸幸檢入元不曾發封但
别用紙䕶之也三衢已差替人正則恐亦不成赴上矣
丁生頃年代君舉扵桂陽自刻其詩集而屬君舉序之
是時葢求入社而不可得今日乃為此言固小人之常
態也
示及報状只坡疏未見此其闗捩雖未易窺然其手勢
規模亦不難見葢已排黄子由之説而退之不久必别
<pb:KR4d0226_WYG_106-8b>
有勝負也元善已如霅川其子假日至此見養子之説
愕然曰大人到彼又頭撞矣此語亦有味因見仲本可
閑及之世間所傳坡文亦未必皆出其手可更詳之也
某病起方得旬日無事比又傷苦風證候雖淺然服藥
發㪚出汗多倦乏不可言屋下濕潤坐不得閣上又熱
無着身處頗以為苦耳誠之進退不決何乃至此渠年
㡬與老拙只争十來嵗前塗事亦可知若時運來時又
自非人力所及也
<pb:KR4d0226_WYG_106-9a>
換闕竟如何人生凡百信縁禍福之來豈計較所能免
見説賢者慮患過深㡬至成疾何必爾耶伯起想已赴
班引矣中間道學二字標榜不親切又不曾經官審驗
多容偽濫近䝉易以偽號又責保任虚實扵是真贗始
判矣
　　　與張孟逺
老益衰百病交作處世能復㡬時而季通子約凶問沓
來令人感愴不能為懐天之蒼蒼其果有所愛憎耶抑
<pb:KR4d0226_WYG_106-9b>
都無之而直聽其自爾耶厯説恨未得請餘誨康節之
學固非止扵為厯然亦不專為知來如後世䜟緯之言
也幸深考之復以見教幸甚
歸來之後叨冒重叠已深愧仄不意又䝉收召之恩顧
念本末不應復有仕進之計而懇辭未獲比不得已輙
縁面奏封事之請妄陳瞽言政使至前所論不過如此
計此愚誠當䝉矜允得遂退蔵也然語黙之間政爾難
得中節此舉却是以語為黙差之毫釐則是反速其禍
<pb:KR4d0226_WYG_106-10a>
未知竟何似耳子充當已改秩亦久不得渠消息也季
路之除甚慰物論供職當已久矣
衰病益侵自去冬來脚弱拘攣心腹痞痛日甚一日服
藥畧無効驗懸車年及已言扵郡丐上告老之章而有
司疑之交舊亦多以為不可未知竟如何然此意已決
不復能顧利害得失也友人㳺子䝉趨試南宫行期偶
緩過衢欲買舟而無知識可託欲丐指麾幹事人相導
之此公定夫先生從孫論議文學皆有餘在此為可與
<pb:KR4d0226_WYG_106-10b>
晤語者計當自識之也
記得杲老初謫衡陽有以詩送之者曰逄人深閉口無
事學梳頭此語有味可發一笑然亦不得只作笑㑹也
　　　答劉德修
似聞祠官秩滿不知亦為再請之計否耶東方之事想
日聞之某竟不免吏議然已晚矣正使茍安亦何足為
輕重顧未知世道終何如耳餘干時有人往來履常兄
弟且如此昨得其書具道所教戒令人感歎但觀時勢
<pb:KR4d0226_WYG_106-11a>
恐未有補徒促禍耳機仲元善各已為致盛意皆屬道
謝子宜在宜春時得書其母年高不肯來就養甚可念
子直罷廬陵後去之章貢外邑寓居亦不甚安子夀間
亦得書平父聞亦歸江陵却不得近書也季章必已到
閬中文叔寓居不知為況定何如亦已託君亮附書問
訊矣東溪志銘高古峻潔法度深嚴而渾然不見刻琱
之迹三復歎仰以得見為幸老先生學行之懿遂託此
文以不朽矣春間當已就窆恨不得陪素車之㑹也傳
<pb:KR4d0226_WYG_106-11b>
之計亦已襄事其子弟㡬人當能世其學也天雄鐡杖
石刻之況荷意甚厚第顧衰懦有不能堪重以為愧耳
今年脚氣幸未大作但耳聵目昏日以益甚舊書不復
可讀而頃年整頓儀禮一書私居乏人抄寫學徒又多
在逺不能脱藁深慮一旦無以下見古人又恨地逺不
得就眀者而正之也
方念久不聞動静忽閲邸報有房陵之行為之悵然寢
食俱廢累日不能自釋不審彼以何日就道自簡至房
<pb:KR4d0226_WYG_106-12a>
道里㡬何取道何州閲㡬日而後至風土氣候不至甚
異否居處飲食能便安否官吏士民皆知相尊敬否吾
道之窮一至扵此然亦久知㑹有此事但不謂便在目
前耳偶有鄂便託劉公度轉致此間如有的便亦望得
一字之報使知動静少慰逺懐千萬之幸馮李亦復不
容李章得郡而名見乃弟䟽中恐亦非久安者李良仲
鴻飛冥冥使人深羡第恨不得扣其𤣥中之趣范文叔
却幸未見物色想亦深自晦也某足弱氣痛已半年矣
<pb:KR4d0226_WYG_106-12b>
杖䇿人扶僅能畧移跬歩而腹脇脹滿不能俯案觀書
作字一切皆廢獨扵長者未敢依例口占耳數日又加
右臂作痛寫字不成衰憊至此無復久存之理承教無
期尚兾以時深為世道自愛耳某隨例納禄幸已得請
中間葢亦少有紛紛後雖粗定然猶不免為從之之累
亦可歎也
盡室㳺山大是一段竒事衰病窮蹙不復能出門户矣
引領高風徒切歎仰李良仲恨未參識聞其養生頗有
<pb:KR4d0226_WYG_106-13a>
奇効恨不得一扣𤣥指參同契絶無善本近校得一通
令人刋行方就自有紕謬處今納一册或因書煩為扣
之渠必扵此深有得恐其有錯誤得筆示幸甚也屈平
以往者不及來者未聞而有長生度世之願亦是不堪
時人之妄作而欲見其末稍作如何出場耳每讀至此
未嘗不發一大笑也
　　　與方耕道
問禮之意甚善顧淺陋何足以議此舊所遵守者温公
<pb:KR4d0226_WYG_106-13b>
書儀程氏新禮耳兩書想皆見之擇其善者可也嘉禮
有日本合遣人致區區適此朞慘不得如願想能亮之
承許改月來訪幸甚幸甚
所喻南軒病證極令人憂念旦夕専人候之當并拜状
也幕客正要蚤晚從容宻罄忠益來喻乃欲公㕔搢笏
納劄誦言殊不成舉措聞之駭歎如是乃是専欲引善
歸已眀曲在人非主人所以千里相招之意也又況如
此則必大激同官之怒亦使主人難處區區愚慮深為
<pb:KR4d0226_WYG_106-14a>
老兄憂之方念正論衰息吾黨甚孤正當凡百詳審委
曲調䕶使人無可指議乃為盡善若以小故先自乖離
外激衆怒内致羣議殊非䇿之得也況向來所辟兩人
㳺已望風引却今老兄若更做去就豈不大損主人聲
望至來喻所謂官吏縱弛此亦當以漸整頓豈容一旦
遽行商君之令乎居上以寛恐南軒自有規模若一向
糾之以猛恐非吾輩平日所講之意更請裁之勿為過
舉幸甚幸甚
<pb:KR4d0226_WYG_106-14b>
　　　回劉知縣(諱君房/)
嘗念兒時侍立先君之側見其每得杼山侍郎公書未
嘗不把玩歎息而善藏之是時雖㓜無所識知然窺其
詞意筆蹟之妙亦意其超然非當世之士也其後僅三
四年先君即弃諸孤葢已不及見更化之日矣是以一
時去國諸賢次第收用侍郎公亦再登近班而某跧伏
窮山不得一拜牀下以修子弟之恭至今以為恨也不
意垂老得其賢孫而與之㳺幸亦甚矣三復來誨俯仰
<pb:KR4d0226_WYG_106-15a>
今昔甲子殆将一周又自歎其老而無聞也
　　　與蔡權郡(南康/)
丐祠之請前月半間已専人入郡度諸公見憐必已俯
從所欲矣昨慮使郡虚有勞費亦已預戒邸吏闗白想
徹台聽也近聞已除石寺簿為代與之亦有雅故其人
豈弟達扵從政真足以惠一方矣
　　　答盧提翰
承問及為學之意足見志尚之逺甚慰甚慰盖甞聞之
<pb:KR4d0226_WYG_106-15b>
人之一身應事接物無非義理之所在人雖不能盡知
然其大端宜亦無不聞者要在力行其所已知而勉求
其所未至則自近及逺由粗至精循循有序而日有可
見之効矣幸試思而勉之幸甚幸甚
此有樂静李公文集謾納一本其後序所云深可以為
干名求進之戒幸試觀之區區奉寄意不在扵文字也
令兄寺簿詞翰兩絶把玩不能去手然豈敢輙以無能
之詞妄取僣越之譏回書幸為遣行李集并往亦足以
<pb:KR4d0226_WYG_106-16a>
見區區也
　　　答儲行之
所喻縷縷殊可駭歎此其意不在左右計必又湏醖釀
播揚成一大事亦不可知然區區之心有可以質扵神
眀者以救民而獲罪亦所不敢辭也批書遲緩亦且得
寛心忍耐為佳聞建安亦未得去崇安却已得好消息
矣縣中近日大槩幸已無它但西路之窘日迫官司要
已再輪上户至八月初然無人監督以眀者行之尚且
<pb:KR4d0226_WYG_106-16b>
不免為虚文况今日耶
適得蔡倉書尚有挽留之意若能領其悃欵幡然一來
千萬幸甚昨日劉居之相訪具言麻沙事體云一種貧
民至有餓而死者聞之惻然今日文卿相過亦説諸處
輪糶已足上户便謂事畢雖有米者亦不復糶最是崇
化一郷可慮梁文叔亦言長平一帶小民般運崇安早
榖日不下百人或恐彼中土人争占攔截亦能生事此
皆可深慮者竊意左右聞此亦不必待其劔㦸如林流
<pb:KR4d0226_WYG_106-17a>
血成川然後為復來計矣且是目今便覺上下人情不
通有話便難出口適因蔡倉見問已告之云不若便闗
諸司再煩左右一來權領一職帶取印杖從間道直趨
崇化麻沙往來監糶并措置救荒事目付之簿尉以俟
事之畧定而歸似亦無不可者不知雅意如何文卿亦
説縣中士民盛傳舊尹復來其意似亦可憐不應便恝
然弃之也適又與文卿説自今以往境内有一夫不得
其死一夫身被刀創則左右皆不得辭其責切幸察此
<pb:KR4d0226_WYG_106-17b>
苦言少回必去之志勿信庸人狥已忘物之説以誤逺
圖恐異日思之不能無追悔也
向來此間行事得失當亦有可自警省者或謂却是欠
些偽學其言雖可笑然恐有理不審扵意云何也
閒中讀書奉親足以自樂外物之來聖賢所不能必況
吾人乎但新學一旦措手而委之庸髠數日前已互遷
象設令人憤歎不能已而一縣下人若貴若賤若賢若
愚無有以為意者惟曾堅伯相見新帥來以為士子當
<pb:KR4d0226_WYG_106-18a>
相率訴之范仲宣深以為然而漠然無有應者此亦見
人之識見分量之不同也季通之行浩然無㡬㣲不適
意丘子服獨為之涕泣流漣而不能已處事變恤窮交
亦兩得其理也
張鄭黄鄧相繼物故吕子約前月亦不起疾殊可傷悼
亦是氣運使然豈可專咎章子厚耶元善到霅後一再
得書殊恨失計初亦有所迫而然失之不能㫁決耳季
通在湖南耳根却静然諸遷客聞高安之報想亦不免
<pb:KR4d0226_WYG_106-18b>
打草蛇驚也人生由命非由他此言雖淺誠有味也
偶有自江西來者得東坡與何人手簡墨刻適與意㑹
今往一通可銘坐右也
　　　東坡帖(附見/)
　　示及數書皆有逺别惘然之意雖兄之愛我厚然
　　僕本以鐡心石腸望公何乃爾耶吾儕雖老且窮
　　而道理貫心肝忠義填骨髓直須談笑扵生死之
　　際若見僕困窮便相為邑邑則與不學道者不大
<pb:KR4d0226_WYG_106-19a>
　　相逺矣凡造道深至中必不爾出扵相好之篤而
　　已然朋友之義專務規諫故輒以狂言廣兄意耳
　　兄雖𡒄坎扵時遇事有可尊主澤民者便忘軀為
　　之禍福得喪付與造物非兄僕豈發此看訖便可
　　火之不知者以為垢病也某皇恐
吾人不合偶得一官遂以官為業一日投閒便有食不
足之歎彼此皆然然在此則身自當之無所怨悔亦知
賢者以親養之故不能不介念也來春之行不知都下
<pb:KR4d0226_WYG_106-19b>
報者云何若非以鈎黨之故則疑雖重坐但經赦宥便
是無事人只是一墮此城却恐未有出期雖然只是參
選然亦須臺參出人而前恐又重遭指目須更審而後
道告詞傳聞數聨不曾見全篇尋常此等只拂畧説過
今乃鋪叙如行遣禁從帥臣之體不知果是誰筆因便
幸畧批喻也某却至今不曾受告亦不見報行詞命喫
俸半年未曾立案殊不可曉也避地盖出扵不得已其
他却無説但後受兩司對移之命既行彼乃深怨以為
<pb:KR4d0226_WYG_106-20a>
自此發之不知二公經年不通問也時論率兩三月須
有一番引作近報集議赦條不知意果如何恐亦只為
諸已行遣人恐死灰之復然耳
張帥到未此公遽去朝廷不省所謂議者盖深惜之彼
當已得其説矣來使方今還自府中適此兩日所苦大
作力疾草此不能究所欲言然前書計亦非晚當至矣
獨樂園圖恐司馬守便之官未暇刻得與之議為辨一
互刻之亦佳但其詩頗有誤字見山䑓詩中陶通眀乃
<pb:KR4d0226_WYG_106-20b>
陶隠居之别號今作淵眀當改正耳前賢遺迹正爾何
闗人事而使人想象愛慕不能忘雖不得復至其處而
猶欲見之圖畵之間使其流傳之廣且逺而未至扵泯
滅然則為士君子者其可不力扵為善哉
所喻批滿今始得之萬事遲速自有時節固非人力所
能為也代人尚書者不知得之何人此人固非佳士然
恐亦未應遽至扵此當更察之若其果然則誠為狗彘
不食其餘矣彼挾怨妄言者固自不足責也前日亦料
<pb:KR4d0226_WYG_106-21a>
從人不欲復過此亟折簡呼文卿令其往見固欲寄聲
昨日得報乃云冬收方冗未能自㧞今承喻及有問道
過問之意似亦未便幸更審之大抵欲面言者無它但
欲每事詳審持重耳觀人之失亦坐自處未能深静之
故若處晦觀眀處静觀動則無不察矣
前日廖子晦歸説新闕已為人所受想已聞之理勢自
應爾也詞命已行乃東山之筆有鹽課入已之語渠自
對人誦之不知已被受否聞某亦有之渠却云是同官
<pb:KR4d0226_WYG_106-21b>
作其勢不應如此但至今不下亦不見人傳誦必是醜
詆以媚用事者而深蔵以蓋其迹甚可笑也
帥幕無事可以讀書而西山南浦號為天下勝處公餘
徙倚亦有足樂然亦更須擇交勿忘前事之師乃所望
耳小坡一著高似一著此甚不易必是裏面説得轉了
方下得此手脚然此亦至危之機更須深自防衛一種
細故得放過且放過勿令人疑事事皆出扵已乃為佳
耳鄒公亦有安静之説次第善類須少安也王巽伯未
<pb:KR4d0226_WYG_106-22a>
能去否向語渠尋獨樂園圖摹刻流布不知曾為之否
不及作書因見幸為扣之也景初素守扵此可驗世路
升沈何足深計但得此心無愧所得多矣衛公近得書
寄梅巖圖來初欲令作記俄聞溪城之報且罷休矣甚
愧不得一逰其間并以文字結縁也至之且得如此亦
是一事大抵吾黨例多困窮只得存活得過俱是十分
亨泰矣後之晚娶深入瘴地似不善便此邦之侯一再
通問亦依様畵葫蘆合之不為難也
<pb:KR4d0226_WYG_106-22b>
　　　答黄子厚(銖/)
罪戾之蹤不容掩覆竟䝉䑓劾褫職罷祠昨日已被省
劄而季通遂有舂陵之行已入府聽命矣
示喻縷縷極感勤念然此何足置意中耶季通只是編
置無他刑名正縁有司欲秘其事却致傳聞張皇前日
就道臨老逺謫殊可念耳告訐之門既啟世間羣小無
非敵國便能因樹為屋目同傭人亦已晚矣況不能耶
死生禍福正當付之造物耳
<pb:KR4d0226_WYG_106-23a>
所説賑貸事想已䝉留念矣今日復有數人來云是六
十二都人户不知與昨日状子是同都否不免并煩契
勘令社首保正等人結保具状來請恐亦只有三百來
石勢亦不能廣及也社首輩或自呼喚不得今一書至
伯起託其喚集幸為付此輩自持去又恐去建陽逺俟
見人數即報彼縣般載來黄亭東岸等候人來請貸也
老兄閑中無事不合相擾然想閔此疲民不憚少勞也
　　　答丘子服(膺/)
<pb:KR4d0226_WYG_106-23b>
昨晚又承簡為慰謝字初不曉将謂有何異事豕亥之
訛乃爾可笑也唐人詩云昨夜秋風還入户登山臨水
興如何閒咏此句甚覺塊處之憒憒而力未能出奈何
奈何詩譜已得之未耶御書閣已装了龕子恐官司未
暇及意欲自出薄少而率諸朋舊共為之似亦不妨已
畧説與通理所欲議定喻及仍令匠氏畵圖來看也
老子荷留念載營魄之義説者皆失本意前日因此偶
思楊子説月未望則載魄於西與此字義頗相似檢看
<pb:KR4d0226_WYG_106-24a>
諸家亦無一人説得是嘗草定數語以辯之未暇録去
俟到此日可看也對禹問以私意窺聖人﨑嶇反仄不
成説話而反譏孟子為求其説而不得者其言之失非
獨如來喻所指也
前晚聞舂陵信不佳昨日亟走後山渠家亦不得的信
但所傳甚子細恐必不妄志業精深今豈復有此朋友
為之悼歎不但為平生交好之情而已也
示喻有科舉之累愚意非科舉之累人人自累耳所示
<pb:KR4d0226_WYG_106-24b>
論昨在寶幢曾聞此説渠已嘗輒語其非試更思之得
失有命似不必太狥時好也
前書問責沈時正擾擾不及報不知平父曾寄去否此
中無本沈是葉公之姓向來敬夫在桂林刻本䟦語中
解此字義舊有本亦已盡矣
周子通書近時到處有本此本頃自刋定比它本為完
可試讀之此近世道學之源也而其言簡質若此與世
之指天畵地喝風罵雨者氣象不侔矣更有二先生集
<pb:KR4d0226_WYG_106-25a>
本皆為人乞去俟他時别寄也
　　　與劉平父
承示及行在諸書已領今納胡丈書及陳賀二公祭狀
葉樞與沈倉書共甫與黄守劄子去平父至彼可與伯
修昆仲熟議居止處如有意東來即遣人持沈黄二緘
授元履令見二公而道曲折盖共甫書中之説如此但
前此某嘗妄發卜居之議未有定論既而聞居泰寜之
意甚決且謂勸居建陽者皆挾黨狥私其説乖悖不知
<pb:KR4d0226_WYG_106-25b>
誰主倡此説真賊伯修昆仲者也范丈素志不欲居泰
寜見扵書札者非一況啟手足之際又有道學失傳之
歎不屬意可知矣今纊息未定而異議紛然不顧義理
之所安妄言同異雖其意謂范丈為不復有知其如義
理有出扵人心之所同然者不可幽眀而殊觀也胡丈
之㫖不約而同幸持以示修崇老僕之言今可思未二
公賻金尚在胡丈許某不曉求田事諸公已屬元履矣
當扵建陽近墓買田則建陽不憂食不足㫁然可居無
<pb:KR4d0226_WYG_106-26a>
疑況近三世之墳墓而范丈之門人子弟布滿左右伯
修兄弟動息必聞小有過失必有交謁而更諫之者其
扵范氏門户久長之計豈不優扵入泰寜范丈所不欲
居之地去墳墓背朋友而自肆其心乎然則伯修兄弟
今日之計不患扵食之不足而患乎身之不修為前人
羞辱而已平父至彼便宜論此某月末至麻沙或扶曵
一至邵武不可知然此議之責今在平父向者某已不
復有意啟口偶因胡丈之言復發其狂琴志已領㸔畢
<pb:KR4d0226_WYG_106-26b>
即納上亦方是五七十年來文字非古書也小報却納
還言者聽者皆不易得但欠一行字耳草澤中却有此
等人使人益深素餐之愧也
二南説未編次可及今為之他日相聚裁之也論語向
㸔四篇似未浹熟可兼新舊㸔為佳去嵗所治大抵未
熟者今悉温尋之為善向數奉語可錄出所作工夫次
第作一紙時復省詧了與未了分數此最善可便為之
盖雖相聚一年所進業殊少所當為而未為者殊多今
<pb:KR4d0226_WYG_106-27a>
又疾病如此羸頓勢未能出與兄相聚相聚亦思索講
究未得恐負太碩人與共甫兄相責望之意特復奉白
惟思之無事勿出入盖共甫兄不在宅中别無子弟門
户深濶事有不可勝虞者不惟惰逰廢業為不可且賔
客至者談説戯笑度無益扵身事家事者少酬酢之則
彼自不來矣切祝且温習勿廢使有常業而此心不放
則異日復相聚亦易收拾試思自去冬以來已過之日
多少其間用心處放蕩㡬何存在㡬何則亦可以自警
<pb:KR4d0226_WYG_106-27b>
矣病倦不勝思慮
　　　答王樞使
便中忽拜手札之賜伏讀感慰不可具言䝉喻千越之
故悼歎閔惻見扵詞㫖前此亦聞首為力伸歸葬之請
固已深歎服風詣之高足厲頽俗矣及此重太息也浮
議汹汹至今未息嘯儔命侣日以益衆不知更欲何所
為者清源既不免而信安已擯去近見所上纂述之書
卒章頗有苦口之言亦不易也當今舊弼宿望中外所
<pb:KR4d0226_WYG_106-28a>
倚以開上心正國論者惟眀公與益公而已竊計所以
處此當有定論也此間親舊有自千越㑹塟而歸者亦
得其長子書聞其動息頗詳然亦無可言者但令人隕
涕而已如某賤迹固不足言而終嵗力辭僅免近職初
意自此可以少安而後咎餘責侵陵未已亦未知終安
所税駕也舊有足疾嵗湏一發旬月以來正此為苦加
以目盲日甚重聽有加終日憒憒如土偶人已無復有
生意矣彼何見疑之過耶湘西匾牓饒宰寄示得以仰
<pb:KR4d0226_WYG_106-28b>
觀非惟健筆縱横勢若飛動而心畫之正結體之全足
使觀者魄動神竦甚大惠也某前此妄意偶及扵此而
不敢容易以請輙因饒宰言之不謂便䝉開可遂得彈
壓江山垂示永久湘中學者一何幸耶趙機宜得趨幕
下書來極感知遇之意醴陵亦説甚荷容詧以見門下
愛惜人材隨能器使之妙固無一物之遺也
自邇以來衰病沈綿日就羸頓此凋隕澌盡之常無足
為門下言者今因鄉人李正通朝㪚祗役部下復此附
<pb:KR4d0226_WYG_106-29a>
稟其人眀敏有才緩急之際可備繁使之末聞亦嘗得
出入門墻竊計不待區區之言久已有以處之矣
又䝉不鄙俯垂訪逮此見高眀之度不以爵位之崇名
譽之顯才業之偉氣節之高自謂絶人而謙虚下問至
扵如此甚盛甚盛顧某至愚本無知識加以疾病之餘
思慮昏塞其何以辱嘉命然竊以謂知院參政平日尊
主芘民之心其素所蓄積者固有定論盖不特士大夫
知之而兒童走卒亦皆知之矣今日得其位而施之其
<pb:KR4d0226_WYG_106-29b>
先後緩急固宜自有次第但能益以天下之重自任而
勉焉以固其志則天下受賜已不貲矣至扵主張公論
扶植善人抉去隂邪不使得乘間隙則願高眀扵此益
加意焉實天下幸甚幸甚老生常談迂濶無取僣易塵
凟伏深愧懼
　　　與方伯謨
閒中不能無為而所讀書又不能隨衆備禮㸔過日間
趕趂程限甚覺辛苦偶記楊敬仲答人書云恭惟某官
<pb:KR4d0226_WYG_106-30a>
讀聖人書既飽而嬉甚可笑然亦多着題也
　　　答俞夀翁
興國盗鑄曲折不知如何近聞淮上以此頗洶洶朝廷
深以為憂遂以其事屬之葉正則不知今果如何也所
示周禮復古之書其間數處向亦深以為疑今得如此
區别極為眀白但素讀此書不熟未有以見其必然聞
陳君舉講究頗詳不知曾與之商量否欲破千古之疑
正當不憚子細討論必使無復纎毫間隙乃為佳耳某
<pb:KR4d0226_WYG_106-30b>
衰晚不天長子夭折忽已踰年念之痛割無復生意以
卜地未定尚未克塟初被湖南之命即以此辭未報之
間忽聞臨漳所請經界議格不行不免自劾廟堂已許
復備祠官而不欲以此為名雖已降㫖促行却令别入
文字月初已遣人行計此月中必可拜命六十老翁餘
年無㡬自此杜門當不復出矣
示喻剛氣未能自克之病此正區區所深患方當相與
同謹佩書之戒耳大抵最要平時講學持養使此心常
<pb:KR4d0226_WYG_106-31a>
存義理常勝始有用力之地也此間銅儀見説只一平
環一側環一望筒只用手轉想見當時草創未盡得元
祐舊制也奉告且知條教已孚物情風動士勸民安姦
凶屏息此亦足以小試儒者之効矣更兾勉旃區區又
将扵其大者觀之也誠齋歸袖翻然令人慨想所寄石
刻某偶在山間為大兒治塟兒輩留在家間未及快覩
也武夷之會乃所深願而未可得者他時踐言何幸如
之但恐功名迫逐不暇赴此寂寞之期耳因書誠齋多
<pb:KR4d0226_WYG_106-31b>
為致謝屬此悲冗未能占布也建陽新居粗有溪山之
樂然心緒不佳又多俗冗苦未得舒放懐抱也周官復
古正以此經不熟未得深考異時得靣扣其説庶㡬了
然無疑乃敢下語耳永嘉諸人説此甚有與先儒不同
處然頗秘其説亦未得扣擊之也
示及先丈所著周禮復古編極荷不鄙往時先丈固嘗
以見寄矣某扵此書素所不熟未敢容易下語然當是
時猶意其可一見而決也不謂後來不遂此願至今遺
<pb:KR4d0226_WYG_106-32a>
恨況今方以偽學獲罪聖朝杜門齰舌猶懼不免又安
敢作為文字以觸禍機乎
　　　答曾景建
季通子約相逐而逝不謂天之無意扵善人乃如此每
一念之輒為悲愴不能為懐也昨聞吉甫之歸方竊疑
之伯豐之子乃如此尤可歎息耳道夫久不得書為況
如何因見致意便遽未及書也方遣人探子約之櫬何
日過上饒欲遣季子往哭之近得玉山書則已過矣前
<pb:KR4d0226_WYG_106-32b>
日僅能扶病一撫季通之柩也廬陵子一書煩為附的
便其人乃子約嘗寓其舎者也得不浮湛為幸
　　　答余景思
朱趙相繼淪没深為可念聞宜春人欲留學古卜塟扵彼
遂為留居之計不知果然否魯叔子弟㡬人今皆年㡬何
莫亦能自卓立否欲作書慰之以病未能當俟後便也
作縣固非易事然盡心力而為之必無不濟今人多是
自放懶了所以一綱弛而衆目紊也承喻立蘇忠勇祠
<pb:KR4d0226_WYG_106-33a>
扵故居甚善甚善但某自今夏一病至重今已累月尚
未復常心力尤衰日前欠人文字且辭之未得盡脱豈
敢更承當此事耶兼近日已辭林子方家墓碑之請亦
恐不能無嫌也
閒中益得觀書當有深趣日月易得願益勉旃若但如
拙者既老而後有聞則享用已不能久而無復可力之
望矣直卿既歸想時得從容恐講論不能無異同正當
力究有未決者因來諭及不敢不盡鄙懐也
<pb:KR4d0226_WYG_106-33b>
　　　與陳同父
某叩首再拜訴哀叙謝畧具前幅而苦痛之懐終有不
能以言語自見者三復來教及所示奠文則已畧盡之
矣尚何言哉尚何言哉自聞意外之患既觧而益急地
逺無從□知動息親舊書來亦不能言其詳第切憂歎
而已數日前得沈應先書乃報云云自是必可伸雪今
日忽見使人得所惠書乃知盲料亦誤中也急拆疾讀
悲喜交懐又念常年此時常䝉惠問不謂今嵗彼此況
<pb:KR4d0226_WYG_106-34a>
味乃如此又益以悼歎也觀望既息黑白自分千萬更
且寛以處之天日在上豈容有此寃枉事也亡子卜塟
已得地但隂陽家説湏眀年夏乃可窆今且殯在墳庵
其婦子却且同在建陽寓舎小孫壮實麄厚近小小不
安然觀其意氣横逸却亦可望賴有此少寛懐抱然每
抱撫之悲緒觸心殆不可為懐也五夫所居眼界殊惡
不敢復歸已就此卜居矣然囊中纔有數百千工役未
十一二已掃而空矣将來更須做債方可了辦甚悔始
<pb:KR4d0226_WYG_106-34b>
謀之率爾也但其處溪山却儘可觀亡子素亦愛之今
乃不及見此營築念之又不勝痛也奠文説盡事情已
為宣白哀慟之餘哽咽不能自己此兒素知尊慕兄之
文此足以少慰之矣更有少懇将來塟處欲得數語識
之此子自㓜秀慧生一兩月見文書即喜笑咿嗚如誦
讀状小兒戯事見必學學必能然已能輙弃去後來得
親師友意甚望之既而雖稍懶廢然見其時道言語亦
有可喜者但恐其騖扵浮華不欲以此奨之去年到婺
<pb:KR4d0226_WYG_106-35a>
以書歸云異時還家決當盡捐他習刻意為已之學私
竊喜之日望其歸不意其至此也痛哉痛哉尚忍言之
此語未嘗為他人道以老兄素有教誨奨就之意輙以
不朽為託伏惟憐而許之千萬幸甚更一兩月當遣人
就請也奠禮有状拜謝但來人至江山遇盗頗有所失
亡今賫到兩縑云是他人所償此不敢留却封納却可
送官給還本主也無以伴書白毛布一端往奉冬裘之
湏幸視至未有承教之期惟千萬自愛為禱
<pb:KR4d0226_WYG_106-35b>
　　　答李繼善(孝述/)
便中辱書為慰信後初寒侍奉佳慶所示疑義各以所
見附扵左方矣來喻甚精到但思之過苦恐心勞而生
疾析之太繁恐氣薄而少味皆有害乎㴠養踐行之功
耳其餘曲折敬子元思必能言今日疾作執筆甚難不
容盡布惟冀以時自重不宣
　　　與劉德華允廸
某聞風甚久屏跡丘樊無由瞻奉兹焉假守宻邇治封
<pb:KR4d0226_WYG_106-36a>
政化流聞益勤傾跂謹因致問布此腹心諒辱深照
某衰病餘生不堪吏事兹䝉聖恩强畀民社扶曵至此
不敢為久居計顧念未有以仰報使人之意者訪聞管
下諸縣有與貴邑地勢交錯税籍猥并之處所以賦重
民貧凋殘特甚向來貴邑得賢守令力為申請已䝉蠲
減之恩而此間獨仍其舊念欲以此哀告朝廷仰祈寸
澤輙擬就借貴邑當來申請一宗文字以為楷式諒仁
人之心無間彼此得檢示去人令就抄録以歸實為厚
<pb:KR4d0226_WYG_106-36b>
幸
某久不奉問鄉往馳情比以郡境枯旱異常夙夜憂勞
不知所以為計意者君子所臨當不至是也備災之具
經營似頗有緒但檢放一事未有長䇿盖太詳則民有
勞費太畧則又恐有不均之歎竊恐貴邑施行規模次
第必有可見教者專人咨請切幸毋吝法曹經由曾請
見否已囑其歸塗靣叩詳細矣引領以俟至懇至懇
建昌利病恐有所聞幸以見警千萬至禱
<pb:KR4d0226_WYG_106-37a>
某承示及公文已行下通放矣聞貴邑所勸未甚多恐
不可不早為之所諸司未必可指凖此間多是兑那合
起官錢遣人收糴将來糶畢還錢盖未晚也奉新臨川
聞頗有米市井販鬻之家亦可勸諭使往糴也但陳法
還自建昌聞元檢放分數過多今又不可失信王星子
與毛掾遍行其境還亦言僅可得一分耳民窮固可哀
而官司之計将如之何積憂熏心百病交作求去不得
未知所以為計也
<pb:KR4d0226_WYG_106-37b>
某數日為江西船粟不下憂窘不可言今聞始得少通
然財賦有經而饑民猥衆雖竭所有以糴不能為旬月
之備今再遣陳掾走建昌更令請教陳謹實勤懇同官
中不多得建昌諸人既難深託百里之命正在此人耳
切告推誠毋隠使鄰道之人均被惠澤而守官者賴以
不得罪扵其民固仁人所樂為者是以忘其再三之瀆
而敬以為請當辱垂念也
昨見三牓懇惻之心形扵文墨讀之令人感歎不能自
<pb:KR4d0226_WYG_106-38a>
已貴境放及㡬分别作如何措畫皆望見教中間小報
言者有謂州官檢放但憂郡計之不足不恤民力之已
困者可謂平論聞聖心極焦勞但無如有司出内之吝
耳
某又聞檢放得實州家悉已施行此見懇惻之誠孚扵
上下尤深喜慰
某示喻仰見憂民之切不勝感慨但此雖號鄰邦然情
意素不相通豈敢輙爾干預恐或徒為紛紛而無益也
<pb:KR4d0226_WYG_106-38b>
向來嘗為錢漕僣道賢德今一書禱之幸試達之然湏
更得民户自言乃相應耳吾人相求而不相值彼亦果
何心哉可歎可歎
某衰病多故久不得附致問訊然采聽道塗竊知捄荒
之政究心悉力不勝歎仰恨有封壌之拘不得少佐下
風也某昨移建昌之粟扵都昌此兩日給㪚方畢遂可
上奏與之丐賞庶不失信扵此人幸甚幸甚孫僉適到
此首談長者捄荒之意相與歎息錢漕前日通書已道
<pb:KR4d0226_WYG_106-39a>
區區然政不湏此也敝郡兩邑月觧千緍自去夏之供
至今不得一文郡中獨力支吾幸不至大段曠闕前日
猶恐将來為縣道之累已悉與削其籍矣今日為縣誠
難若郡不恤縣則亦何以責縣之不恤其民乎顧上供
給餉種種有不可闕者未知朝廷終何以惠綏之耳
某孤拙亡庸不自揆度妄意一出竟速顛隮尚賴聖眀
照知本末假寵從欲所以矜憐慰藉之者甚厚顧無涓
塵可以復伸報效感之多不若愧之甚也
<pb:KR4d0226_WYG_106-39b>
某伏䝉垂喻義學記文極荷不鄙謹已畧述數語具道
雅意但卒章之意不欲但以勢榮禄利為言故不復叙
植桂之名将來入石只用今所寫去八字書額足矣文
字荒淺指意濶踈不審尊意以為如何不知當屬何人
書之更告詳酌也
某昨䝉不鄙委撰義學記文不敢固違草具求教兹辱
垂示乃知已便刋石未加指摘遽爾流播愧懼多矣記
中第十行周字下元有澹字今似脱去恐寫去時脱了
<pb:KR4d0226_WYG_106-40a>
問兒子乃云寫時亦嘗疑之曾來請問乃知是古贍字
不應遺忘恐或刻時失之耳此扵大義無妨但細讀之
覺比上句少一字想無害也其文雖鄙然所叙契丈二
事皆可以為世法更欲多得數十本㪚施知舊庶有能
勉慕其萬分者
　　　答折憲(名知常/)
示及先正樞宻端眀少師家傳一通拜受伏讀得以仰
窺精忠壮烈始終大致少慰生平尊慕鄉往之心甚大
<pb:KR4d0226_WYG_106-40b>
幸也顧又重勤台喻必使次輯以記埏道之碑則區區
所以不敢僣易以承嘉命者已悉具前書矣今雖鐫戒
益勤孝思愈切然在某私計利害之實則不能有加扵
前也伏惟矜憐反復前説而改圖之使得免扵不韙之
罪衆多之怨則某不勝千萬之幸
　　　與黄知府
輙有不獲已之懇事渉鄉閭利病勢甚迫切敢忘分守
已具公劄干冒公聽幸賜采覽斟酌行下千萬幸甚前
<pb:KR4d0226_WYG_106-41a>
日迎候之初便䝉誨諭仰見仁人之心視斯人之不獲
真不啻若痒疴疾痛之切其身竊意樂聞斯言不以為
罪是以敢布其愚
撥米曲折固知仁民之切無所吝扵此況又使府自認
脚費此尤出扵望外下邑饑民荷更生之賜感戴宜如
何耶儲宰行已數日縣郭近封可保無虞但崇化麻沙
以西一帶素少早田唐石乃全無之只此數十里間尚
爾嗸嗸私居杜門亦不知其詳細為如何
<pb:KR4d0226_WYG_106-41b>
聞有臺劾亦既施行而未有被受亦未見章疏遣書著
銜頗有所礙幸辱情照或章疏已報行得賜指撝錄示
為幸昨䝉垂示報状極荷眷念區區尋亦已拜恩命矣
罪戾彰徹固不可逃然縣宰批罷一事至乃上玷清重
尤切愧恐而不敢自眀竊計高眀固已洞照其實矣至
扵友生連坐亦䝉矜念委曲周至益見仁人之用心為
不可及感歎亡已
但既鐫罷名書罪籍不知寄禄餘俸合與不合幇勘已
<pb:KR4d0226_WYG_106-42a>
戒幹人計㑹所司更乞台㫖稽考法令然後施行恐不
應得免貽後日之紛紛也
　　　答江清卿
䝉喻湖北書極荷不外但年來藏拙不敢復與外事又
伯升書言周憲扵麟之自有薦論之意而麟之不欲為
自&KR0247;鬻者此意皆甚羙竊謂寜少忍之以遂麟之之高
不當共為喣濡之態以虧其一簣之功也
先夫人高識懿行宜得當世大賢紀述以詔後世而尊
<pb:KR4d0226_WYG_106-42b>
兄過聽誤以見屬自顧淺陋何以稱此然以委重之勤
慕仰之素勉竭其愚以承尊命謹繕寫納呈幸賜裁訂
而取舎之乃所願望即不可用不必過存形迹以累先
德之羙也向來所苦何疾今想已脱然矣細觀妙書知
目疾之向平為可喜也然中年氣血非前日之比服藥
亦難見効惟有虚心調氣静以養之庶或少可補助耳
　　　答滕誠夫
部綱之役不辭而行甚善甚善親闈慈念固當眷戀然
<pb:KR4d0226_WYG_106-43a>
亦可更以王事靡盬之義反復寛譬乃為兩全也
　　　與葉彦忠
易傳且留是正不妨易自伏羲始畫八卦(三/畫)文王重為
六十四(六/畫)作繫卦彖辭周公作繫爻辭孔子作彖(乃釋/文王)
(之彖通/謂之彖)象文言繫辭説卦序卦雜卦而彖象繫辭各分
上下是為十翼舊説如此承問及之
示喻為學有緒尤以為慰且只如此用功旦夕相見却
得面論也大學近修得稍平正前本亦不能無所偏耳
<pb:KR4d0226_WYG_106-43b>
詩傳兩本煩為以新本校舊本其不同者依新本改正
有紙卅副在内恐要帖換也校時湏兩人對㸔一聽一
讀乃佳着旬日工夫當可畢也
　　　答李伯諫
某碌碌如昨無可言者兩月來修得數書亦有一二論
説文字甚思與老兄評之而相望邈然又無人抄得徒
此鬰鬰想聞之亦不無歎恨也比來觀書進學誘掖後
進次第如何深所欲聞因書詳及之為幸通鑑綱目三
<pb:KR4d0226_WYG_106-44a>
國以後草藁之屬臨行忘記説及今想隨行有的便旋
付及幸甚唐事已了但欲東漢之末接三國修之庶㡬
有緒易為力耳然伯起者亦尚悠悠近㳺誠之(伯鈞/之子)相
過開爽可喜渠南北事甚熟或取過伯起者託渠料理
也
某碌碌之況已具前書通鑑文字近方得暇修得數卷
南北朝者伯起不承當已託元善矣度渠必能成之但
見修者已殊費工夫盖舊㸔正史不熟倉卒無討頭處
<pb:KR4d0226_WYG_106-44b>
計今秋可了見到者餘者望早付及此間杜門山中尚
不能免賔客書問之擾想官下少暇也壁記已在前書
中但齋記未成耳惡札不堪用不若别託善書者書之
也周翰書詞傾倒相與甚至恨未識面耳子禮兄金渠
已認還七月以後息錢矣但書肆狼狽日甚深用負愧
要之此等自非吾曹所當為宜其至此但恨收拾得又
不好愈使人意不滿耳楊州書已别付逓去彼此各是
破戒甚覺難措辭也此事長沙必能為辨吾人徒自擾
<pb:KR4d0226_WYG_106-45a>
擾未必有益苐好笑耳因書亦當督之也
通鑑諸書全不得下功前此却修得晉事粗定條例因
事參考亦頗詳宻但晉事最末兩三卷未到故前書奉
速今承喻已寄少輿處必是少輿遺下不曾送來也此
亦不難俟卒成之耳宋以後事分屬張元善已修得大
字數卷來尚未得㸃勘若得年嵗間無出入有人抄寫
此甚不難了但恐不得如人意耳六象似亦送少輿不
知何故未到俟别摹去近得曲江濂溪象比舊傳南安
<pb:KR4d0226_WYG_106-45b>
本殊丰厚精彩亦當改正也讀易想有味有可論者便
中語及為幸
欽夫此數時常得書論述甚多言仁及江西所刋太極
觧盖屢勸其收起印板似未甚以為然不能深論也大
抵近日議論語孟觧已見一二篇雖無鄉時過高之失
而寛縱草率絶難㸃檢不知何故如此無由相見殊使
人憂之長沙書來説又分門編本朝事及作論篤一書
雖盜跖之言有可取者亦載其中不知作此等文字是
<pb:KR4d0226_WYG_106-46a>
何意思使人都理㑹不下因書盖畧諷之不知又以為
然否也書肆之敗始謀不臧理必至此無可言者既敗
之後紛紛口語互相排擊更不可理㑹幸已自脱去不
能復問晦伯必自報去某扵此却似放得下但馬謖未
易根究耳一笑所示近文甚佳但似太高不着題大凡
立言要湏因人變化而無包含不盡處乃為善言耳向
見欽夫文字病痛正是如此也近有文字數篇及與伯
恭問答數條偶當入城未能寄往少懇欲煩為尋訪龎
<pb:KR4d0226_WYG_106-46b>
安常難經説及聞别有論醫文字頗多得并為訪問傳
得一本示及為幸
　　　答趙景昭
減税文字不知已遣行未今再遣此人去漕司取申省
状恐未遣可就付也今日風色甚佳而情思益憒憒臨
風永歎不知所言
　　　答毛朋夀
向見季通説甚俊敏更能勉力操修以世家學為佳耳
<pb:KR4d0226_WYG_106-47a>
大學文字季通考尚未為定本旦夕當取來更為改正
乃可傳也場屋之文固知賢者未能免俗然先有以立
乎其大者然後出而應之則得失榮枯不能為吾累矣
不識高眀以為如何
就補逺行為榮親計此意甚羙然古人亦有所謂不以
得扵外者為親榮者亦不可不知也
　　　答馬竒之(椅/)
某衰晚疾病待盡朝夕無足言者細讀來示備詳别後
<pb:KR4d0226_WYG_106-47b>
進學不倦之意世間萬事湏臾變滅不足置胸中惟有
致知力行修身俟死為究竟法耳余正父博學强志亦
不易得禮書中間商量多未合處近方見其成編比舊
無甚改易所謂獨立無助者誠然然渠亦豈容它人之
助也此間所集諸家雜説未能如彼之好然儀禮正經
段落注䟽却差眀白但功力頗多而衰病耗昏朋友星
㪚不能得了耳商伯時時得書講論精宻誠可嘉尚李
敬子堅苦有志尤不易得近與諸人皆已歸只有建昌
<pb:KR4d0226_WYG_106-48a>
二吕在此蚤晚講論粗有條理足慰岑寂也
　　　與王撫州(阮字南卿/)
南北形象雖在逺方無由究悉然大槩亦可意料目前
固為危機交急之時其為長慮卻顧亦豈一無可施設
者竊計方規素定其所區畫必有次第幸䝉見告乃荷
不鄙也某今年公私之年皆七十矣疾病益衰氣痞滿
腹足弱筋攣不能轉動跬歩之間亦須人扶乃能自致
閑廢之餘固無職事可効但尚沗階官義當納禄又不
<pb:KR4d0226_WYG_106-48b>
敢自通牋奏懇求州郡累月僅得一申省状方此發去
而聞臺評已及此事其間詞語不無深意矣未知所請
竟復如何然幸己少伸己志即此外一切不復計也老
兄氣體從來清健今尚只如舊時否宣布之餘何以為
樂想見彎弓盤馬横槊賦詩正自不減當年湖海之氣
也此人趙雯相隨頗久今因其省親江淮間附此問訊
其人恐有可驅使處得𨽻戯下幸甚
　　　與長子受之
<pb:KR4d0226_WYG_106-49a>
早晚授業請益隨衆例不得怠慢日間思索有疑用册
　子隨手劄記候見質問不得放過所聞誨語歸安下
　處思省要切之言逐日劄記歸日要㸔見好文字錄
　取歸來
不得自擅出入與人往還初到問先生有合見者見之
　不令見則不必往人來相見亦啓稟然後往報之此
　外不得出入一歩居處須是居敬不得倨肆惰慢言
　語湏要諦當不得戯笑喧譁
<pb:KR4d0226_WYG_106-49b>
凡事謙恭不得尚氣凌人自取耻辱
不得飲酒荒思廢業亦恐言語差錯失已忤人尤當深
　戒不可言人過惡及説人家長短是非有來告者亦
　勿酬答扵先生之前尤不可説同學之短
交逰之間尤當審擇雖是同學亦不可無親䟽之辨此
　皆當請扵先生聽其所教大凡敦厚忠信能攻吾過
　者益友也其謟諛輕薄傲慢䙝狎導人為惡者損友
　也推此求之亦自合見得五七分更問以審之百無
<pb:KR4d0226_WYG_106-50a>
　所失矣但恐志趣卑凡不能克已從善則益者不期
　䟽而日逺損者不期近而日親此湏痛加檢㸃而矯
　革之不可荏苒漸習自趍小人之域如此則雖有賢
　師長亦無救㧞自家處矣
見人嘉言善行則敬慕而紀錄之見人好文字勝己者
　則借來熟㸔或傳錄之而咨問之思與之齊而後已
　(不拘長少/惟善是取)
　　以上數條切冝謹守其所未及亦可據此推廣大
<pb:KR4d0226_WYG_106-50b>
　　抵只是勤謹二字循之而上有無限好事吾雖未
　　敢言而竊為汝願之反之而下有無限不好事吾
　　雖不欲言而未免為汝憂之也盖汝若好學在家
　　足可讀書作文講眀義理不待逺離膝下千里從
　　師汝既不能如此即是自不好學已無可望之理
　　然今遣汝者恐汝在家泊扵俗務不得専意又父
　　子之間不欲晝夜督責及無朋友聞見故令汝一
　　行汝若到彼能奮然勇為力改故習一味勤謹則
<pb:KR4d0226_WYG_106-51a>
　　吾猶有望不然則徒勞費只與在家一般他日歸
　　來又只是舊時伎倆人物不知汝将何面目歸見
　　父母親戚鄉黨故舊耶念之念之夙興夜寐無忝
　　爾所生在此一行千萬努力
到婺州先討店權歇泊定即盥櫛具刺去見呂正字初
　　見便稟某以大人之命逺來親依先生講席之下
　　禮合展拜儻䝉收留伏乞端受便拜兩拜如未受
　　即再致懇云未䝉納拜不勝皇恐更望先生尊慈
<pb:KR4d0226_WYG_106-51b>
　　特賜容納況某扵門下自先祖父以來事契深重
　　切望垂允又再拜起問寒暄畢又進言某晚學小
　　生久聞先生德義道學之盛今日幸得瞻拜不勝
　　慰幸坐定茶畢再起叙晚學無知大人遣來從學
　　之意竊聞先生至誠樂育願賜開允使某得早晚
　　親炙不勝幸甚又云來時大人拜意有書投納即
　　出書投之又進説大人再令拜禀限以地逺不得
　　瞻拜郎中公几筵今有香一炷令某拜獻今參拜
<pb:KR4d0226_WYG_106-52a>
　　之初未敢遽請容來日再請門下令弟宣教大人
　　亦有書并俟來日請見面納揖退畧就坐又揖而
　　起(如問它事即隨事應答如将來宿食/即云大人書中已具禀更聽尊㫖)次日将香
　　再去仍具刺并以刺謁其弟(問㸔同居有㡬子弟/皆見之只問門下人)
　　(可知也見其/兄弟皆拜)茶罷便起禀某昨日禀知乞詣靈筵
　　瞻拜更俟尊命如引入即詣靈前再拜焚香又再
　　拜訖拜其兄弟兩拜進説大人致問昨聞郎中丈
　　丈奄弃明時限以地逺不獲奔慰不勝慘愴之私
<pb:KR4d0226_WYG_106-52b>
　　令某拜禀切望以時節哀為道自愛又再拜趍出
　　(如問就學宿食去處即説昨䝉喻潘丈教授許借/安泊大人之意不敢以某久累其家恐兩不穏便)
　　(已自有書與之只欲就其家借一空閒房舎或近/宅屋宇安下不知尊意如何㸔説如何如令相見)
　　(即借人出去併問其兄弟㡬人并見之如不問即/且去俟午間再去見問此事見潘丈亦如此説大)
　　(抵禮數務要㳟謹詳/緩不要張皇顛錯)
何丈托問婺州寄居前輩有姜子方者是李中書之甥
　　在婺州住建炎間曾從馬殿院伸辟為撫喻司屬
　　官今其家有何子弟
<pb:KR4d0226_WYG_106-53a>
間見先生説吾問宗留守家子弟聞多有在婺州者其
　家記錄留守公事頗詳不知可託借傳一本否墓誌
　亦是曾侍中作呂家必有本也
　　　韋齋與祝公書䟦
　松奉孃子幸安小五娘九月十五日午時免娠生男
　子幸皆安樂自去年十二月初在建州權職官聞有
　敵騎自江西入邵武者遂棄所攝携家止政和寓壟
　寺五月初間龔儀叛兵燒處州入龍泉買舟倉皇携
<pb:KR4d0226_WYG_106-53b>
　家下南劍入尤溪而某自以单車下福唐見程帥在
　福唐聞賊兵破松溪隘駸駸東下已入建州攻南劍
　甚急又匆匆自間道還尤溪六月十四日早到縣而
　賊兵已在十數里外矣幸二舎弟已搬家深遯是日
　即刻與縣官同走至家間所遯處賊在延平為官軍
　所破倉皇自山路欲遯下漳泉至此非其本心也過
　縣更不駐不甚害人亦不縱火家中上下幸皆無恙
　而隨行及留寓舎中衣服文字之類皆無所損失比
<pb:KR4d0226_WYG_106-54a>
　他人為尤幸也七月間方還家而甌寜土㓂范汝為
　者出没建劍之間其衆數千官軍遇之輙潰諸司不
　免請官招安已還状受犒設将㪚其衆無何大兵自
　會稽來必欲進討昨日方報大兵冒昧入賊巢喪失
　數千人賊勢又震大畧自今夏以來未嘗有一枕之
　安此懐如何得程夀隆近書云鄉里頗擾擾不詳言
　其故度切近江淛其可憂當不啻此惟聚糧深遯勿
　以一毫珍幣自隨乃為上䇿此中雖城居但日夕為
<pb:KR4d0226_WYG_106-54b>
　遯入深山之計生意草草凡事茍且不知百年未滿
　之間如此者更㡬時而後定邪來書謂某懶扵從仕
　非也中世士大夫以官為家如農夫之扵田其敢惰
　邪但未能赴行在間閩中所有不過權局逺不過三
　五月道里有逺近便不便携家即厚費獨行又非便
　是以且此跧藏意亦欲俟來春無事一走會稽别當
　奉報晉道帥福辟得一員屬官湏京朝官大年又未
　曾參部一切差遣皆礙是以皆參差也裘四久此頗
<pb:KR4d0226_WYG_106-55a>
　忠戇可任既忤逢年當擾攘中遂不告而去情理不
　復可耐今此復來察其意色不復可制蓄每日來就
　食而夜宿客舎然地逺難得人力來往彼此資以通
　耗且覉縻不絶猶冀尚可鞭䇿耳方賊至六月間在
　村中裘四亦在彼數使人呼之不至却妄云某在福
　唐未還又云賊破福州皆妄言也婺源先廬所在興
　寐未嘗忘也來書相勸以歸當俟國家克復中州南
　北大定歸未晚也
<pb:KR4d0226_WYG_106-55b>
内弟祝康國出示先君子與外大父書熹之不肖扵是
始生故書中及之今六十有四年捧玩手澤涕血交零
敬書其後而歸之紹熈癸丑十二月七日孤朝㪚郎秘
閣修撰主管南京鴻慶宫熹謹書
　　　䟦韋齋書昆陽賦
為兒甥讀光武紀至昆陽之戰熹問何以能若是為道
梗槩欣然領觧故書蘇子瞻昆陽賦畀之子瞻作此賦
時方二十一二嵗耳筆力豪壮不減司馬相如也(韋齋/)
<pb:KR4d0226_WYG_106-56a>
　紹興庚申熹年十一嵗先君罷官(闕/)行朝來寓建陽
　登高丘氏之居暇日手書此賦以授熹為説古今成
　敗興亡大致慨然久之扵今忽忽五十有九年病中
　因覧蘇集追念疇昔如昨日事而孤露之餘霜露永
　感為之泫然流涕不能自已復書此以示兒輩云慶
　元戊午四月朔旦
　　　䟦陸務觀
淡淡炊烟村逺近鼕鼕儺鼓埭西東三乂古路殘蕪裏
<pb:KR4d0226_WYG_106-56b>
一曲清江淡靄中外物已忘如敝屣此身無伴等覊鴻
天寒寂寞籬門晚又見浮生一嵗窮
　　季札聞歌小雅而識其思而不貳怨而不言者近
　　世東坡公讀柳子厚南澗中題乃得其憂中有樂
　　樂中有憂者而深悲之放翁之詩如此後之君子
　　其必有以處之矣慶元己未七月二十日雲谷老
　　人觀陳希真所藏為記其後
　　　䟦魏丞相使金帖
<pb:KR4d0226_WYG_106-57a>
内修政事外攘夷狄復文武之境土會諸侯于東都此
夀皇帝當日之本心也屈已和戎豈其獲已然非丞相
書春公之深謀壮節猶㡬不足以成之豈興事造功之
果為不易耶公之子熊夢出此宸翰以示臣熹適當奉
諱之後捧玩摧裂涕泗交零謹拜手稽首而識其下方
云
　
　
<pb:KR4d0226_WYG_106-57b>
　
　
　
　
　
　
　
　晦庵續集卷四

<pb:KR4d0226_WYG_107-1a>
欽定四庫全書
　晦庵續集卷五　　　　　　宋　朱子　撰
　　書
　　　答劉韜仲(問目/)
　無求生以害仁有殺身以成仁炳以為理當死而求
　生是悖理以偷生失其心之德也故曰害仁理當死
　而不顧其身是舎生而取義全其心之德也故足以
　成仁若比干諌而死夫子稱其仁所謂殺身以成仁
<pb:KR4d0226_WYG_107-1b>
　也雖死不顧只是成就一个是而已使比干當諫不
　諫而茍免扵難則求生以害仁矣未知是否
此説得之然更要見得失其心之德全其心之德各是
如何氣象方見端的
　君子義以為質禮以行之孫以出之信以成之何故
　不及仁
更思之
　有一言可以終身行之者其恕乎己所不欲勿施扵
<pb:KR4d0226_WYG_107-2a>
　人今之人多以姑息為恕且自居官者言之為州縣
　則不敢擊豪彊為監司則不敢按贓吏為臺諌則不
　敢排姦慝為宰相則不敢退小人皆自以為恕而不
　知恕者如心之謂也所惡扵上毋以使下所惡扵下
　毋以事上豈姑息之謂乎夫仁者謂之能好人可也
　而孔子兼能惡人言之(炳/)謂恕字亦當如此體認未
　知是否
此説固善然被排擊遭按退決非己心之所欲今乃欲
<pb:KR4d0226_WYG_107-2b>
施扵人又何以為如心乎請更推之
　莊以涖之動之不以禮莊敬者禮之容也兩句意疑
　相重(炳/)謂端莊不慢者敬心之發躬行之事也所謂
　禮者化民成俗之具若為之冠昏䘮祭之品節以教
　民孝弟者是也未知是否
動猶動民以行不以言之動禮只是在己者
　民之扵仁也甚扵水火水火吾見蹈而死者矣未見
　蹈仁而死者也集注之説曲折雖多然詞意精宻發
<pb:KR4d0226_WYG_107-3a>
　眀聖人勉人為仁之意最為𦂳切有功或問節取范
　氏之説詞雖平而意則緩且未見蹈仁而死一句與
　上文不相應如范氏仁不傷人之説則與上句不合
　如程子殺身成仁之説與上句合矣而地位不侔(炳/)
　謂不如集注之説未知是否
殺身成仁蹈仁而死同異如何更思之
　陽貨之惡如此聖人恐無不終絶之意時其亡而往
　者亦非欲其稱盖終不欲見之耳遇諸塗者乃不期
<pb:KR4d0226_WYG_107-3b>
　而㑹不可得而避非得已也未知是否
恐未然
　伊川先生云性即是理(炳/)謂所謂理者仁義禮智是
　也未知是否
四者固性之綱維然其中無所不包更詳味之
　子曰性相近也又曰惟上智與下愚不移夫人之氣
　質雖有偏正昏眀純駁厚薄之不齊然禀生之初未
　甚相逺也故謂之相近至扵上智之所以為智下愚
<pb:KR4d0226_WYG_107-4a>
　之所以為愚亦皆其氣質使然既謂之相近矣何故
　又有上智下愚如是之懸絶也
氣象雖相近然亦有如是懸絶者盖既曰氣矣便有此
不同不足恠也
　吾豈匏瓜也哉焉能繫而不食集注云匏瓜繫扵一
　處而不食物古注云言匏瓜得繫一處者不食故也
　吾自食物當東西南北不得如不食之物繫滯一處
　然匏瓜未嘗不可食而謂之不食物何也
<pb:KR4d0226_WYG_107-4b>
不食謂不求食非謂不可食也(今俗猶言無/口匏亦此類)
　公山佛肸之召諸家之説善矣愚必以楊氏觧佛肸
　章為得其要盖公山之召而子路不悦夫子雖以東
　周之意諭之而子路之意似有所未安也故扵佛肸
　之召又舉其所聞以為問其自信不茍如此學者未
　至聖人地位且當以子路為法庶乎不失其親不可
　以聖人體道之權藉口恐有學歩邯鄲之患也未知
　是否
<pb:KR4d0226_WYG_107-5a>
得之
　人而不為周南召南横渠先生之説所以與諸家不
　同者何故若曰告之教之則是為之也説得為字太
　重經意恐不然也未知是否
為猶學也
　今之愚者詐而已矣智則能詐愚者本無智巧也何
　故能詐
如狂不直侗不愿之類
<pb:KR4d0226_WYG_107-5b>
　予欲無言盖夫子以子貢專求之扵言語之間告之
　此以發之子貢未能無疑故夫子曰天何言哉四時
　行焉百物生焉盖欲其察之扵踐履事為之實也程
　子所論孔子之道如日星一段雖引無言之文然其
　大意却似説無隠之義至其言猶患門人未能盡曉
　故曰予欲無言夫恐其不能盡曉當更告之而曰予
　欲無言何也或曰予欲無言一章實兼無隠乎爾之義
　盖四時行百物生所謂無隠也程子之説盖推眀夫
<pb:KR4d0226_WYG_107-6a>
　子啟發子貢之意欲其求之扵踐履事為之實者未
　知是否
恐人不能盡曉而反欲無言疑得甚好更熟玩之當自
見得分眀也
　四時行百物生兩句自為體用盖隂陽之理運行不
　息故百物各遂其生聖人之心純亦不已故動容周
　旋自然中禮未知是否
有此意
<pb:KR4d0226_WYG_107-6b>
　宰我逰聖人之門而有短䘮之問不類學者氣象諸
　家之説或謂至親以期㫁而宰我欲質其所知有疑
　而不敢隠所以為宰我盖欲聞其過也炳以為宰我
　在聖門雖列扵言語之科然哀公問社而有使民戰
　栗之對方晝而寝夫子有朽木糞土之譏觀其地位
　如此則宜有短喪之問也未知是否
短䘮固是不仁然其不隠不害為忠信此一事而兼有
得失得失又有重輕
<pb:KR4d0226_WYG_107-7a>
　年四十而見惡焉其終也已聖人立言之意固是勉
　人及時進德然鄉人之善者好之其不善者惡之茍
　有特立獨行之士不狥流俗衆必羣嘲共罵何為而
　不見惡學者亦不可不知也未知是否
見惡亦謂有可惡之實而得罪扵能惡人者非不善者
惡之之謂也
　柳下惠三黜而不去其言若曰茍以直道事人雖適
　他國終未免三黜若肯枉道事人自不至三黜又何
<pb:KR4d0226_WYG_107-7b>
　必去父母之邦觀其意盖自信其直道而行不以三
　黜為辱也此其所以為和而介與若徒知其不去之
　為和而不知其所以三黜者之為有守未足以議柳
　下惠也未知是否
得之
　接輿歌而過孔子盖欲以諷切孔子孔子欲與之言
　則趨而避之孔子使子路問津扵長沮桀溺固将有
　以發之而二人不答所問傲然有非笑孔子之意至
<pb:KR4d0226_WYG_107-8a>
　扵荷篠文人知子路之賢則止子路宿殺雞為黍而
　食之見其二子焉其親之厚之如此孔子使子路反
　見之則先去而不願見矣數子者若謂其無德而隠
　則徉狂耕耘以避亂世澹然不以富貴利達動其心
　而確然自信不移若有所得者若謂其無故而隠則
　危邦濁世道既不行亦未見其必可以仕也特其道
　止扵歸潔其身而不知聖人所謂仕止久速者知所
　謂無可者矣而未知所謂無不可者也故其規模氣
<pb:KR4d0226_WYG_107-8b>
　象不若聖人之正大若以素隠行恠視之愚意未知
　是否
無道而隠如蘧伯玉柳下惠可也被髪佯狂則行恠矣
沮溺荷篠亦非中行之士也
　柳下惠為士師三黜而不去所謂降志如不去之類
　所謂辱身如三黜之類然聖人列之扵逸民者不知
　扵何處見得桞下惠遺逸處
見上
<pb:KR4d0226_WYG_107-9a>
　君子不施其親謝氏曰對報之謂施如親黨特無失
　其為親而已豈有施報往來之意也謝氏之意不眀
　竊意其説若曰君子所以厚扵親黨者特欲不失其
　親親之義而已豈有施報來往之意猶言豈望施報
　來往也其説與經文不通炳所録或問觧此段内有
　兩句云人之所以害其親親之恩者其失在扵望報
　而不在扵施炳謂施字上漏却不字未知是否
謝説不通故或問中辨之文意分眀不脱字也
<pb:KR4d0226_WYG_107-9b>
　眀道先生云人生而静以上不容説才説性時便已
　不是性人生而静以上何故不容説才説性時何故
　已不是性未眀其㫖
不容説者未有性之可言不是性者已不能無氣質之
雜矣(一/)
　　　答李孝述繼善問目
　孝述甞求夫心之為物竊見大學或問中論心處每
　每言虚言靈或言虚眀或言神眀孟子盡心注云心
<pb:KR4d0226_WYG_107-10a>
　人之神眀竊以為此等專指心之本體而言又見孟子
　舉心之存亡出入集注以為心之神眀不測竊以為此
　兼言心之體用而盡其始終反覆變態之神夫其本體
　之通靈如此而其變態之神妙又如此則所以為是物
　者必不囿扵形體而非粗淺血氣之為竊疑是人之一
　身神氣所聚所以謂之神舎人而無此則身與偶人相
　似必有此而後有精神知覺做得箇活物恐心又是身
　上精靈底物事不知可以如此看否孝述又嘗求所以
<pb:KR4d0226_WYG_107-10b>
　存是心者竊見伊川言人心作主不定如破屋中禦宼
　又云如一箇翻車每每教學者做箇主或云立箇心又
　云人心須要定使他思時方思乃是眀道亦云人有四
　百四病皆不由自家則是心須教由自家以此似見得
　心雖是活物神眀不測然是自家身上物事所主在我
　收住後放去放去後又復收回自家可以自作主宰但
　患不自做主若自家主張着便在不主張着便走去及
　才尋求着又在故學者須自為之主使此心常有管攝
<pb:KR4d0226_WYG_107-11a>
　方得又常求所以為主之實竊見伊川論如何為主
　敬而已矣又似見得要自做主宰須是敬盖敬便收
　束得來謹宻正是着力做主處不敬便掉放疎散不
　復做主了孝述扵存心工夫又粗見如此不知是否
理固如此然須用其力不可只做好話説過又當有以
培養之然後積漸純熟向上有進步處
　孝述按大學章句云眀德者人之所得乎天而虚靈
　不昧以具衆理而應萬事者也竊疑人得正且通之
<pb:KR4d0226_WYG_107-11b>
　氣故心體中虚虚則靈如水之清火之眀鑑之光皆
　是體虛所以透眀心亦然濂溪云静虚則眀眀則通
　似亦可見近驗之扵心則日用間覺得一事累心便
　有滯礙更不通快是以竊恐虚故靈心惟虚靈所以
　方寸之内體無不包用無不通能具衆理而應萬事
　但以氣禀物欲之私有以昬之而不得全其虚靈之
　本體故理之在是者遂有所蔽而應事接物亦皆雜
　以私欲不盡出扵義理之正是無以具衆理而應萬
<pb:KR4d0226_WYG_107-12a>
　事矣學者之學恐只是求去其氣禀物欲之昏以復
　其虚靈之全體盖心既虚靈則寂然不動感而遂通
　扵所謂具衆理而應萬事者得矣是以大學之教以
　眀眀德為主章句或問之言眀德必以虚靈為質其
　言眀德工夫又不過欲全其虚靈之體言存養則曰
　聖人設教使人嘿識此心之靈而存之扵端荘静一
　之中言格物致知則曰人心之靈莫不有知而欲其
　表裏洞然無所不盡言誠意則曰人之本心至虚至
<pb:KR4d0226_WYG_107-12b>
　靈衆理畢具而欲其應物皆由此心以發而無所雜
　言正心則曰心之本體湛然虚眀而欲其順應事物
　而無所動言修身則曰隨事省察之以審其當然之
　則似亦主虛靈者為説徹頭徹尾許多工夫皆欲全
　此心之虛靈以融㑹衆理酬酢萬事而已以此觀之
　恐虚靈不昧乃心之所以為心而聖學之基本也不
　知是否
同上
<pb:KR4d0226_WYG_107-13a>
　孝述覺得間嘗心存時神氣清爽是時視必眀聽必
　聰言則有倫動則有序有思慮則必専一若身無所
　事則一身之内如鼻息出入之麄細緩急血脉流行
　間或凝滯者而有纎㣲疾癢之處無不分眀覺得當
　時别是一般精神如醉醒寐覺不知可以言存心否
理固如此然亦不可如此屑屑計功效也
　孝述自覺心放時精神出外更不自知如夢然才知
　得放時即是心便不放了如知得夢時即是夢覺孔
<pb:KR4d0226_WYG_107-13b>
　子言我欲仁便是仁至似亦此意故日用間覺得直
　湏謹操持勤檢㸃盖操持容有懈時若不測地猛省起
　来則其懈時之放自不得逺去且不得久去如此維
　繫之久恐此心只得住裏面如欲睡底人湏自家打
　起精神不可放倒間或精神倦時不覺坐睡又自家
　擺灑起來不容睡著每每如此自是睡不得愚見如
　此不知是否
是是但説太多了
<pb:KR4d0226_WYG_107-14a>
　孝述謂健有為順無為二者隂陽動静之分仁禮之
　為健義智之為順竊疑仁之發即有怵惕惻隠之意
　動扵中(頑然不動/即為不仁)禮之仁即有恭敬辭遜之容著扵
　外故仁恐為動之始(動静恐皆/以漸致)猶春之生物萌芽甲
　拆方動而㣲禮恐為動之極猶夏之長物而長短小
　大莫不盡見義則所以制仁禮之宜盖即其中而為
　之裁制使隆殺厚薄各適其分似有裁節又收歛之
　意雖畧有所為其亦嚴且約矣智但分别是非當否
<pb:KR4d0226_WYG_107-14b>
　畧無作為又所以為動之本而仁禮之所由發也故
　義恐為静之始猶秋之收而去華就實智恐為静之
　極猶冬之藏而歸根復命妄意推測如此不知是否
此元亨利貞所以循環之無端也
横渠先生曰虛静者仁之本亦此意
　孝述又見先生答黄寺丞健順仁義禮智之問云有
　分而言之者有合而言之者孝述扵分而言者已隨
　愚見陳扵上矣復以合而言者求之竊意仁義禮智
<pb:KR4d0226_WYG_107-15a>
　若以用言則有有為者有無為者故仁禮為健義智
　為順若論其所以為是四者之實則仁是人之不忍
　之心似有柔順之意禮之品節一定而不可易似有
　隂静之意二者恐是健中有順義之裁制方嚴似有
　剛㫁之意智之周流不滯似有陽動之意二者恐是
　順中有健扵此可見隂陽本不相離之意不知是否
當時之意恐謂分則為四合則為二耳然如所説又自
是一意即所謂水隂根陽火陽根隂者
<pb:KR4d0226_WYG_107-15b>
　孝述又謂木火之為陽動金之為隂静皆可言若水
　當為隂静之極然水流而不息未見所以為至静處
　不知當扵何處觀之
水寒火熱水下火上其為動静之分者眀矣
　孝述妄謂五常是五行之德五行之氣其行扵天者
　固未易見若質之在地者竊疑與德之在人者無往
　而不相配今隨愚陋所見言之五常之未發則本體
　中存恐如木之在山火之在燧金之在礦水之在地
<pb:KR4d0226_WYG_107-16a>
　土之未動及其既發而有惻隠羞惡恭敬是非誠實
　之情恐如火之出而炎上水之流而潤下及由其情
　充積成行如仁之為孝為弟為睦為婣之類恐如木
　之為棟梁榱桷火之為燈燭炬燎金之為刀斧盤盞
　水之為池沼江海土之為塼瓦墻壁故五常之未發
　只可謂之五常而不可以萬行名及其發而成行隨
　在不同則各隨其所成之行名之而不得復以五常
　名矣恐如五行之未動只可謂之五行而不可以它
<pb:KR4d0226_WYG_107-16b>
　物名及其動而為物有萬不同則各隨其所成之物
　名之而不得復以五行名矣但方其為五常之性也
　而萬行之理已無不包及其為萬殊之行也而五常
　之體亦未嘗不存恐如五行之方具而萬用之質已
　無不全及其為萬殊之用而五行之體亦未嘗不立
　極而言之則人道周乎四海無非五常之為如物充
　乎地上而無非五行之為凡此雖未知是否似皆説
　得去但木之曲直金之從革土之稼穡皆待人為而
<pb:KR4d0226_WYG_107-17a>
　仁之惻隠義之羞惡信之誠實皆發扵性之自然相
　配不得又土之稼穡與孝述所謂為塼瓦之類又説
　不上不知五行之與五常本不可如此牽合耶為復
　可以配説而未得其説耶仁之行固有可言若義禮
　智信之行皆未見其實然可指之目得非四者之行
　無往不在而不可一一强名耶區區求之而未得其
　説
萬物雖不可以五行名然其分各有所屬則亦未離其
<pb:KR4d0226_WYG_107-17b>
類也萬行之扵五常亦然從革曲直稼穡是亦本性之
發非人之所能為也若曰人為則胡不能使木從革而
金曲直乎
　孝述妄謂仁義禮智之施恐皆自吾身始次親次民
　次物仁恐始扵愛身禮恐始扵敬身義恐始扵制此
　身之宜智恐始扵眀此身之禮盖不愛其身則是自
　絶故必不愛親而亦無以愛親不敬其身則是自賤
　故必不敬親而亦無以敬親至扵義智皆然妄意如
<pb:KR4d0226_WYG_107-18a>
　此不知是否
身者仁義禮智之主不可書(書字疑/當作言)施由此始以有子
孟子之言為仁之本仁義之實者觀之其當自親始可
見矣
　孝述妄謂仁義禮智合而成行其發也竊疑先智次
　仁次禮次義且就身言之恐必知此身受形所自而
　四肢百骸血氣皆相貫属吾所當愛然後有自愛之
　心知愛之而不忍傷則必敬之而不敢忽愛敬既生
<pb:KR4d0226_WYG_107-18b>
　方可裁制其宜以全愛敬之道若獨指心而言亦恐
　必先知此心至靈至貴為一身之主然後自愛既愛
　之而不肯甘心放棄則必嚴敬自持而惟恐以慢易
　失之既愛既敬然後有可得而裁制者盖愛而失宜
　則或至枯守不用而為虚無寂滅或只知養䕶而不
　能痛自克治反非所以為愛敬而失宜則恐持之太
　甚而有把捉不定之患反不得其所以為敬此愛敬
　各有其宜而必有㫁制之者然未愛未敬則恐無所
<pb:KR4d0226_WYG_107-19a>
　施其裁制之道自暴自棄則又無復荘敬自重之心
　不知身心之當愛則恐雖傷之而頑然不省豈復有
　自愛之意區區之愚所以疑是四者之發必有次第
　而不可紊也若未發之前則四者之體渾然在中不
　可謂先有此而後有彼但方發之際勢必有序無雜
　然並發之理然知識一開則餘三者踵乎其後自有
　不容己者是以既發之後則即其一行之中而四者
　之實無一不在以其本一理故也若以四時言之則
<pb:KR4d0226_WYG_107-19b>
　恐智為冬藏仁為春生禮為夏長義為秋成歸藏者
　發生之本發生者長養之漸而生長又所以為收成
　之體也夫四時者五氣之布五氣之生定扵其初恐
　非至此而序生但氣之流布則其序必如是而後可
　然冬令既行則三時之㫁起亦有不容遏者是以造
　化既成之後則即其一物之㣲而五氣之功無一不
　在以其本一氣故也以此觀之則仁義禮智合而成
　行其發之先後亦有可言者妄意如此不知是否
<pb:KR4d0226_WYG_107-20a>
此即前循環之說然説得太破碎又不好且静以養之
可也
　大學或問云以理而言之則萬物一原固無人物貴
　賤之殊以其氣而言之云云是則所謂眀德者也
　孝述竊疑人物之性有偏全之異者不知是受得本
　同但做處不同為復是受得本不同乎按伊川云天
　所賦為命物所受為性恐是受得已不同盖理之在
　天本只是一箇渾然全體但人物隨形而受故受得
<pb:KR4d0226_WYG_107-20b>
　來别人得形氣之正故承當得盡物得形氣之偏故
　承當不盡偏底物事難為有全底道理孟子集注論
　生之謂性處云以理言之則仁義禮智之禀豈物之
　所得而全似亦此意人之形體受盡得這道理所以
　亦做得這道理盡物之形體受不盡這道理所以亦
　只隨其所受做得更就其做處言之人得形氣之正
　故心虚而體全心之知覺便周流貫徹在處通得去
　形之運動便千變萬化是般做得去是以扵其理之
<pb:KR4d0226_WYG_107-21a>
　精㣲知亦知得盡做亦做得盡人之所以可為堯舜
　可參天地皆為有此體質儘做得但患不為或為之
　而有不充却無不能之理(孟子謂王之不王非不能/是不為與所謂有是四端)
　(而自謂不能吾身不能居仁/由義恐皆是安扵不為者)物得形氣之偏故心塞
　而體拘心之知覺便拘礙而不能通形之運動便短
　狹而不能周是以扵此理之本體知亦知得淺狹做
　亦做得淺狹被形氣局定更開不來所以求為人之
　所為不得如慈烏父子螻蟻君臣之類若論父子君
<pb:KR4d0226_WYG_107-21b>
　臣之道豈止如慈烏螻蟻之為但此二物所知只止
　此所能亦止此更去不得了就其所得之分言之如
　此恐又是人與物做得别處然又有可疑者盖物雖
　受此理不盡若隨其所受而發則仁義禮智須皆做
　得出來然所舉二物又每物只做得一般道理出不
　能相兼以通其全如此者恐是物所得之理既不能
　盡其全體又為氣昏隔在裏面發處復不能充其所
　得之分劑是則容有得為而未為者此二物又是昏
<pb:KR4d0226_WYG_107-22a>
　塞中各有一㸃眀處所以各發得一般道理特特著
　見扵其他道理便全微了至其餘物又或不能爾此
　可見物之氣禀又自有不齊處此等性命之説固不
　當妄意揣量然湏畧識其梗槩方隨所見寫呈乞賜
　開示大端使知所向而求之庶乎其畧識矣
既是不曾受得自是不能做得更不湏説然横渠先生
亦説人有近物之性物有近人之性者又是一理如猫
相乳之類温公集中亦説有一猫如此而加異焉此其賦
<pb:KR4d0226_WYG_107-22b>
性之近人而或過之但為形所拘耳亦可悲也
　又云然扵其正且通之中又或不無清濁善惡之異
　故其所賦之質又有智愚賢不肖之殊孝述竊謂隂
　陽五行搃其大全而言之則恐同出一本而人物均
　禀焉所謂人物之生必得是氣然後有以為百骸九
　竅五臓之身是也若别其體則恐一氣之中有偏正
　兩等而為人物貴賤之分所謂得其正且通者為人
　得其偏且塞者為物是也至極其變則恐偏正之中
<pb:KR4d0226_WYG_107-23a>
　又自萬殊而為人品物品之分所謂扵其正且通之
　中又不無清濁羙惡之異故其所賦之質又有智愚
　賢不肖之殊者是言人品之異也盖體之既分則固
　一定而不可易矣然恐是氣之運一息不留所以俄
　頃之間變為萬状彼人物之生各隨其所值以為體
　是固不能齊也但用變而體不變故人之所禀雖或
　至濁至惡而所謂正且通者未嘗不在而其為濁惡
　又自是一般與餘氣之濁惡不同以其是正且通之濁
<pb:KR4d0226_WYG_107-23b>
　惡故其濁可澄之為清其惡可易之為羙既清既美
　則所謂正且通者即得其本然之正矣鳥獸草木各
　以類分而每類中又有等色不同然其形聲臭味各
　不能變其本體則亦與人相似但人能自化物不能
　自化耳妄意推測如此不知是否
此大槩然矣亦宜并以上章之意推之
　孝述謂美惡恐即通書所謂剛柔善惡竊疑清濁以
　氣言剛柔羙惡以氣之為質言清濁恐屬天剛柔美
<pb:KR4d0226_WYG_107-24a>
　惡恐屬地清濁屬知美惡屬才清濁分智愚美惡分
　賢不肖上智則清之純而無不美大賢則美之全而
　無不清上智恐以清言大賢恐以美言其實未嘗有
　偏若中庸稱舜知回賢是也下此則所謂智者是得
　清之多而或不足扵美所謂賢者是得剛柔一偏之
　善而或不足扵清扵是始有賢智之偏故其智不得
　為上智其賢不得為大賢雖愚不肖恐亦自有等差
　盖清濁美惡似為氣質中隂陽之分(陽清隂濁/陽善隂惡)故其
<pb:KR4d0226_WYG_107-24b>
　氣錯揉萬變而大要不過此四者但分數參互不齊
　遂有萬殊不知是否
陳了翁云天氣而地質前輩已有此説矣
　孝述又疑氣之始有清無濁有美無惡濁者清之變
　惡者美之變以其本清本美故可易之以反其本然
　則所謂變化氣質者似亦所以復其初也不知是否
氣之始固無不善然騰倒到今日則其雜也久矣但其
運行交錯則其美惡却各自有㑹處此上智下愚之所
<pb:KR4d0226_WYG_107-25a>
以分也
　又云然而本眀之體得之扵天終有不可得而昧者
　云云所以使之即其所養之中因其所發而啓其眀
　之之端也
　孝述竊謂覺是人之本心不容泯没故乘間發見之
　時直是昭著不與物雜扵此而自識則本心之體即
　得其真矣上蔡謂人湏是識其真心竊恐謂此然此
　恐亦隨在而有盖此心或昭著扵燕閒静一之時(如/孟)
<pb:KR4d0226_WYG_107-25b>
　(子言平/旦之氣)或發見扵事物感動之際(如孟子言人乍見/孺子将入井皆有)
　(怵惕惻/隠之心)或求之文字而怡然有得(如伊川先生所謂/有讀論了後其中)
　(得一兩/句喜者)或索之論講而恍然有悟(如夷子聞孟子極/論一本之説遂憮)
　(然為間/而受命)凡此恐皆是覺處若素未有覺之前但以為
　已有是心而求以存之恐昏隔在此不知實為何物
　必至覺時方始識其所以為心者既嘗識之則恐不
　肯甘心以其虛眀不昧之體迷溺扵卑汚茍賤之中
　此所以汲汲求眀益不能已而其心路已開亦自有
<pb:KR4d0226_WYG_107-26a>
　可進歩處與夫茫然未識指趣者大不侔矣故孝述
　竊疑覺為小學大學相承之機不知是否
所論甚精但覺似少渾厚之意
　知止而后有定定而后能静静而后能安安而后能
　慮慮而后能得
　孝述謹按章句以物格知至為知止意誠以下為得
　所止又或問以定静安為知之所以得之故孝述竊
　疑定静安在物格知至之後意誠以下六事未然之
<pb:KR4d0226_WYG_107-26b>
　前慮則在意誠以下六事将然之際如此言之則定
　静安慮在知止得止之間似皆有可實之處不知是
　否
觧中似已有此意矣
　孝述又按或問云不有以知其所當止之地則不能
　有以得其所當止者而止之又云知是知其至善之
　所在得是得其所止之地而止之孝述竊疑知是知
　之在彼得是得之在我得則心理俱融理為我有得
<pb:KR4d0226_WYG_107-27a>
　恐亦只是知不可便指為已止其處但恐知虚而得
　實才得之則身亦隨之矣妄意如此不知是否
知與得兩事經文可見
　孝述竊疑既知之後復有所謂慮而後得者恐知是
　知之至慮是審之詳夫物格知至則萬理貫通固無
　不知其至善之所在然恐身有未接則其義理精微
　容有毫釐之未察或所接之際事復異宜故必扵此
　精加審慮然後始無纎微滲漏之處此知後必慮然
<pb:KR4d0226_WYG_107-27b>
　後為審不知是否
定静安是未有事時胷次洒然慮是正與事接處對同
勘合也
　致知在格物
　孝述竊謂人之本心至虚至靈無所不照但以氣禀
　物欲有以蔽之是以其眀不能不昏欲開其眀湏藉
　事物之實以運其知思然後其眀有可通之理盖
　心既有蔽無從下手以開之所以窮究物理者恐是
<pb:KR4d0226_WYG_107-28a>
　因窮究其所未知而将此心戞刮擦磨治其麄鄙而
　反覆往來求出其眀是以研窮之深其眀必将穿漏
　而出而物之理亦無所遁矣此其所以能格也伊川
　先生曰思曰睿思慮久後睿自然生又曰致思如掘
　井初有渾水久後稍引動得清者出來久自眀快其
　説似皆以為人心之眀既有所蔽湏即事致思然後
　其眀自出孝述恐所謂致知在格物者亦有此意盖
　窮至事物之理即所以推極吾之知識也不知是否
<pb:KR4d0226_WYG_107-28b>
理有未眀則見物而不見理理無不盡則見理而不見
物不見理故心為物蔽而知有不極不見物故知無所
蔽而心得其全
　孝述竊疑心具衆理心雖昏蔽而所具之理未甞不
　在但當其蔽隔之時心自為心理自為理不相贅屬
　如一物未格便覺此一物之理與心不相入似為心
　外之理而吾心邈然無之及既格之便覺彼物之理
　為吾心素有之物夫理在吾心不以未知而無不以既
<pb:KR4d0226_WYG_107-29a>
　知而有然則所以若内若外者豈其見之異耶抑亦
　本無此事而孝述所見之謬耶
極是
　或問云或考之事為之著或察之念慮之㣲孝述竊
　謂事為是身之所履善行之著處念慮是心之所發
　善端之萌處扵此考察則心亦不遺可以得理之真
　實然當事為念慮之時又欲着心考察則是一心二
　用互有妨礙似難扵着力然或問又云人之眀德全
<pb:KR4d0226_WYG_107-29b>
　體大用無時不發見扵日用之間人惟不察乎此是
　以汨扵人欲而不知所以自眀孟子集註云衆人雖
　有不忍人之心然物欲害之存焉者寡故不能察識
　而推之政事之間則又似必着意體察然後有見孝
　述恐所謂考察是此心常常反求不教外馳心存而
　不外馳則精神知覺常只照管自家歩歩不離所以
　事為之形念慮之起自然黙有所見若此心尋常逐
　外不自管顧則雖間或真心見前亦不知其所發非
<pb:KR4d0226_WYG_107-30a>
　是臨時以此心為之而又以此心察之也若齊王愛
　牛孟子屢發之使反求其所以然却在既發之後儘
　可着力追求意不相妨恐又與當事體察不同以此
　觀之則此所謂考察既以當事言則似不可重㸔孝
　述愚見如此不知是否
不必如此説只是隨處理㑹是與不是以為取舎向背
之決耳
　又云昔聞延平先生之教(云云/)雖其規模之大條理
<pb:KR4d0226_WYG_107-30b>
　之密若不逮扵程子孝述竊謂規模之大條理之密
　恐如序所論經文外有以極其規模之大而内有以
　盡其節目之詳者規模之大恐自積習既多然後脱
　然有貫通處以下四段即是盖舉其始終全體而言
　條理之密恐是物必有理皆所當窮以下六段與前
　所謂讀書論人應事數端即是盖備夫工夫項目而
　言之先生謂其為説逺近虚實大小精粗無不兼盡
　而復分先後緩急恐亦言其條理之密不知是否
<pb:KR4d0226_WYG_107-31a>
只是如此
　誠意
　孝述妄謂人之本心得之扵天初無不善所以有不
　善者恐是人為逆之也試以動静驗之静者天動者
　人是以静則無不善動則常有不善使其如伊川所
　謂動以天焉則恐仍只是善奈何其不全以天而必
　雜以人遂流扵不善今求其實而言之人心未發無
　為思則其本然之體渾然在此人更不曾動着似即
<pb:KR4d0226_WYG_107-31b>
　南軒所謂天心者是時安得有不善來中庸所謂喜
　怒哀樂未發謂之中樂記所謂人生而静天之性伊
　川所謂其本真而静五性具焉又云喜怒哀樂未發
　何嘗不善又云心本善恐皆指此心而言也及其既
　發有思有為即屬之人既屬之人即是氣質為之若
　質純粹則惟其所發無往不與理俱故本然之性得
　以順達而無害若有偏駁則其偏駁之發即與理相
　違至其知思嗜好感物而生者又多求快血氣之私
<pb:KR4d0226_WYG_107-32a>
　而不由義理之節故本具焉又每每為所拂害不得
　沛然順發曩時之善至是遂流扵惡矣甚則窮人欲
　滅天理曩時之善盡反而純扵惡中庸所謂發而皆
　中節謂之和樂記所謂感物而動性之欲以及夫好
　惡無節而天理滅孟子所謂人性之善猶水之就下
　其可使為不善猶水可使過顙在山濂溪所謂五性
　感動而善惡分眀道所謂性善猶水之清其繼猶水
　之流有流至海而終不濁其次有逺近有多少清濁
<pb:KR4d0226_WYG_107-32b>
　雖不同然非善與惡在性中為兩物相對各自出來
　伊川所謂其中動而七情出情蕩而性鑿又云發而
　中節則無往而不善又云發扵思慮則有善有不善
　先生所謂心體本静然亦不能不動其用固本無不
　善然亦能流而入不善(見印行/文集)恐皆指心之動處言
　也夫静則善動則有不善是心本善而人每拂之為
　不善聖人之所以有教衆人之所以有學恐只為此
　濂溪云聖人立教俾人自易其惡自至其中而止伊
<pb:KR4d0226_WYG_107-33a>
　川云學問之道無他唯知其不善則速改以從善而
　已横渠云領惡而全好必由學又云為學大益在自
　求變化氣質則所謂教所謂學只是去其惡以全其
　善耳若其𦂳切着力處只在此心發動之初盖私欲
　之根既埋伏在内不動則已才動便牽引起來勢之
　所必然者真心之發其間常有私欲夾雜不能得純
　一此處雜了前面便流行不去是以必扵此處清本
　正源使人欲浄盡查滓不留則自此以往天理流行
<pb:KR4d0226_WYG_107-33b>
　更無梗拂而扵其本然者得矣學必以誠意為要竊
　恐謂此妄以或問之意如此推測是否
説得太多然却未見誠字之意
　孝述按孟子言上世有見親暴露者其顙有泚而非
　為人泚中心達扵面目又云人乍見孺子将入井皆
　有怵惕惻隠之心非為内交要譽惡其聲而然竊以
　為此等是惻隠之心發得實處楊震莫夜遺之金
　而不受上蔡自負記問聞眀道玩物䘮志之譏遂
<pb:KR4d0226_WYG_107-34a>
　汗流浹背面發赤竊以為此等是羞惡之心發得實
　處張湛居幽室必整遇妻子若嚴君竊以為此是恭
　敬之心發得實處孔子誨子路知之為知之不知為
　不知范氏云是曰是非曰非為直竊以為此是是非
　之心發得實處人心之發每每如此而無所雜方是
　誠意若見賢而不能舉舉而不能先見不善而不能
　退退而不能逺與第五倫兄子嘗病一夜十往退而
　安寝子有病雖不視而竟夕不眠竊以為此等是意
<pb:KR4d0226_WYG_107-34b>
　未誠處不知是否
未親切
　孝述妄謂顔子之樂恐在克復之後已過此闗克盡
　己私故日用間是這道理在胷中平鋪地順流将去
　無分毫私欲為之梗拂故不待勉强作為自無往而
　不與理相周旋所以觸處皆樂雖行乎窮途逆境亦
　只如此曾不改吾樂焉曾晳之志恐是其胷中脱洒
　畧無繫累遐想其動静語黙之節反覆其所陳之志
<pb:KR4d0226_WYG_107-35a>
　似把這道理做家常茶飯相似日用間只如此平平
　地順行将去似将使萬事萬物各止其所而吾心蕭
　然畧不用意作為扵其間亦見夫此理所以天然自
　有觸目皆然自可坦然順適不假作為故也如孝述
　自覺是初學不曾窺見一分半分道理便妄自警喜
　把來&KR0913;劵行時本不自在間只是分付着意似要扵
　道理上加添些做與這氣象天淵不侔若曾晳可謂
　真知其為天理但伊川則謂其雖知之而未必實能
<pb:KR4d0226_WYG_107-35b>
　為耳漆雕開之未能自信恐是正在此處着力過闗
　未得竊疑其雖未盡見是理自然流行之妙而扵本
　然實體固已識之但恐識認未至真的又自度此心
　了他未下然亦可見其直要扵打鬬處下死工夫勝
　過去不但及此而遂已也孝述妄意揣料如此不知
　是否
漆雕開恐不止如此
　孝述近來自覺此心分眀如有物䝉蔽在内若以存
<pb:KR4d0226_WYG_107-36a>
　養言當其放時固是紛紛擾擾全無是處其知把捉
　時覺得此心在此不曾從他處去但依舊蕩漾糊塗
　䝉䝉然要光不能得光及至忽然清眀時方是襟懐
　開爽耳目聰眀氣象逈别若以窮格言當其求而不
　得時固是茫然無入處昏懵之極至反覆尋求以揣
　約得大意又依舊覺得隔了一重更發不破又至暫
　時㸔得發時方識認稍眀心地方開若以誠意言則
　日用間身雖物接而此心頑然不動時是全然昏隔
<pb:KR4d0226_WYG_107-36b>
　了有隨接便動時亦有徐徐畧省而後動時動如在
　親前有愛心在長上之側有敬心但其愛敬意就間
　發得些又只據見在休了雖欲勉進自是做得來無
　意味是時心依舊昬有時忽地感悟動得别時其愛
　直是真切其敬直是嚴畏非有所强而自不能已是
　時心方大眀故存養而至扵心地眀爽窮理而至扵
　識認分眀誠意而至扵真心發見如此者極是少三
　者之中意誠時尤少每日省来覺得白日在夢(明道先/生所謂)
<pb:KR4d0226_WYG_107-37a>
　(醉生夢死伊川先生所謂未/知道者如醉人恐可説此)雖知得是夢要教醒只
　是不能得醒如此者豈非質昏之甚而難開汚染之
　深而難滌耶仰惟先覺憐而教之無使終陷則不勝
　願幸
但且着實持守不須如此想象計較作弄恐思慮過當
别生病痛
　孝述又自覺質弱心極易動日用間才有小小得失
　便過喜過懼此心全體動了雖欲自家做主更做不
<pb:KR4d0226_WYG_107-37b>
　在以至在喧雜繁擾之地多處置不下甚至扵亂大
　槩覺是氣怯而志復無以帥之不知治此病痛孰為
　要切
只此便是病根前説正慮其如此耳
　孝述曩以先兄在嫡未及有子而没疑扵所主䝉賜
　教云若已立後則無此疑但復有曲折先兄嘗收一
　襁褓之子為嗣既没孝述以其未勝䘮又别無同居
　長上遂自主䘮才兩月而此子卒曩時之問正此子
<pb:KR4d0226_WYG_107-38a>
　巳卒之後孝述遂不曾言及先兄将葬孝述復求從
　兄之子為之後亦在襁褓孝述仍前自主祠板之題
　只從弟稱及領尊教始悟其非猶有不能勝䘮之疑
　聞之伯量亦云嘗以此問先生先生答云有攝主又
　按䘮大記云子㓜則以衰抱之人為之拜是當以所
　立之子主䘮而孝述為之攝自是即欲俟練祭換栗
　板時易題所稱復有他慮先兄之後固為宗子之子
　今既收立不知亦謂之嫡孫否若可謂嫡孫則廟祭
<pb:KR4d0226_WYG_107-38b>
　當使之主又未知襁褓之子即可主祭為復待其成
　人或少長方可若即可主祭則今日祠板之變固合
　異日遷廟之稱矣如或未可則今日易從子稱異日
　復易從弟稱有瀆慢之嫌又按䘮服小記云婦之䘮
　虞卒哭其夫若子主之袝則舅主之所主不同而各
　有所宜既不嫌數更則異日再易祠板所稱恐亦無
　害又衆議以為必從㓜子主之理勢方順孝述扵換
　栗板日已更稱矣不知是否
<pb:KR4d0226_WYG_107-39a>
攝主但主其事名則宗子主之不可易也細考曾子問
諸説可見
　孝述又疑㓜子若即可嗣主宗祀則異時納主恐即
　據主祀之子祧逺祖矣若未可主祀且從孝述主之
　則異時所納之主即為旁親不知旁親當别設位而
　有祧為復只祔扵祖而無祧
納主旁親之説未曉所謂可更詳之
　孝述議親十年展轉牽制尚未成畢老母欲令今冬
<pb:KR4d0226_WYG_107-39b>
　畢親但先兄几筵未徹老母乃齊衰三年之服復有
　妨礙然主婚却是叔父欲姑從鄉俗就親不知可否
　若就畢挈歸凡百從殺衣服皆從素淡不知可否
若叔父主婚即可娶婦無嫌禮律皆可考也但母在而
叔父主婚恐亦未安可更詳考也
　孝述謹按禮婿将親迎父醮而命之今孝述父兄俱
　没上惟母在旁尊有叔父不知往迎之時當受母命
　耶為復受叔父之命耶
<pb:KR4d0226_WYG_107-40a>
當受命扵母然母既有服又似難行記得春秋隠二年
公羊傳有母命其諸父兄而諸父兄以命使者之説恐
可檢看為叔父稱母之命以命之否更詳之更以上條
并考之
　孝述又按禮婦盥饋舅姑若舅已没不知可以叔父
　受盥饋禮否
叔父無盥饋之文盖與姑受醴禮相妨也母若有服則
亦難行此禮要是本領未正百事俱礙耳
<pb:KR4d0226_WYG_107-40b>
　
　
　
　
　
　
　
　晦庵續集卷五

<pb:KR4d0226_WYG_108-1a>
晦菴别集原序
昔我文公㑹粹程氏門人所録之語以為遺書且謂其
於二先生之語不能無所遺復取諸家集録参伍相除
得十有一篇以為外書誠不忍儒先片言隻字湮沒無
傳而天下之理有所欠闕也文公先生之文正集續集
潛齋實齋二公已鏤板書院蓋家有而人誦之矣建通
守余君師魯好古博雅一翁二季自為師友搜訪先生
遺文又得十卷以為别集其標目則一倣乎前而每篇
<pb:KR4d0226_WYG_108-1b>
之下必書其所從得且無外書不能審所自来之恨真
斯文之大幸也鏞於君之長子謙一為同舍郎亦嘗預
聞蒐輯之意兹來冒居長席而余君適将美解始川兩
卷餘以見囑於是節縮浮費以供兹役盖又二年而始
克有成後之學者能於是書句句字字深思而熟翫之
庶有以知其無非精義宻理之所存毋使摹刻既多束
書不觀乃貽或者之誚云咸淳元年六月朔廸功郎建
寜府建安書院山長黄鏞謹書

<pb:KR4d0226_WYG_109-1a>
欽定四庫全書
　晦庵别集卷一　　　　　　　宋　　朱子　撰
　　書(時事出處/)
　　　劉共甫(珙/)　(以下建陽胡徳方家藏/)
伏奉教帖甚慰乆不聞問瞻仰之意然此書之後傳聞
動静千條萬端皆非村落所得詳此兩日忽聞有全蜀
之命意其是乎未得其真未敢遽奉慶也行期定何如
若果西去能畧歸鄉曲否此却未須遽行但亦當求對
<pb:KR4d0226_WYG_109-1b>
向來聖錫正如此也若所傳非的當奉行前詔則交印
後似却不必迂路來歸只令平父來臨川上下迎侍以
歸足矣二姦雖去氣象全未迴盖上心猶以向來所為
為是未有敢乘此痛言其非者昨告邦彦以所當論者
惟獨斷二字頗以為然又未知果能發之否間讀陸宣
公奏議一一切中今日之病試取一讀從容前席為上
一一談之當有助耳若果造朝以亟行為上早得一日
是一日事然今已似太遲若更過此則又無可説矣惟
<pb:KR4d0226_WYG_109-2a>
近臣愛君體國之義想又非畎畆縷縷之比固不當以
私計之安便為先而後圖之也聞欽夫亦勸行果爾又
無疑矣程集及諸書拜領厚意但誤字處更不吝修改
為善畧讀所改數處似少吝矣如何如何李先生碑額
試煩問子駒不知可為别寫數字示及否比及宗禮歸
到又須數月其家早欲成就已先刻銘文只俟此字耳
騃病之說不記前書拜稟云何誨諭之及乃知僣率之
為咎然所自比乃爾豈故人之望耶
<pb:KR4d0226_WYG_109-2b>
　　　劉共甫
竊承延登廟堂參貳樞筦君子之仕至此亦可謂得時
得位可以不負其所學矣逖聞眀命贊喜亡涯某去月
六日始得離長沙與敬夫同行謁魏公墓下遂登祝融
絶頂已乃東歸至儲州始分手盖講論之樂向未曽有
别去殊憫然也至醴陵始微聞兄有此拜至清江始得
其真然伏讀十一月五日詔書奴詬大臣豕視庶位甚
矣其間而不然也不知出兄筆否當時何不畧開諫耶
<pb:KR4d0226_WYG_109-3a>
自見此詔連三日寢食不安其曲折未易以一言盡大
抵自此人主心益肆勢益孤賢人君子日益消縮不願
立於其朝而讒謟面諛持祿保位之士益聚而肆然其
無所不為矣反復念此惻然寒心中夜以興不覺歎咤
此殆聖主思之未熟而奉令承教之臣與有責也不知
比來訏謨之際頗亦及此語否失之於前尚可捄之於
後願益思所以矯正之術而亟諫之某嘗譬之人子事
親之道不至其於父母之顔色不和為子者當左右承
<pb:KR4d0226_WYG_109-3b>
順以祈悅適耶當詬詈妻孥毆擊僮隸以快已之忿耶
此閭巷之人知之不待曽參孝已而後悉也至於人主
事天之道何獨不然今日之為其亦異乎吾所聞矣比
至豫章見蔣參政文字慨然有出身任事之意所以告
吾君者粗亦可觀但不知渠本領如何若只是如此説
得亦不濟事况本領若不甚正則所謂是者非所謂賢
者否又如何其可恃耶聞奏請令卿監郎曹舉士限五
日奏又不得發照牒此是何措置只此一事可見風采
<pb:KR4d0226_WYG_109-4a>
奈何奈何陳公少進有何處畫觀今日氣象雖非有危
機交急之慮然大根大本處被羣小壊得八九分以上
了日往月來不是小事苦痛苦痛兄與陳公素有物望
非它人比今日雖未為宰相然實斷國論若只似常人
遷延嵗月保持禄位以俟人主厭棄而擊逐之則非惟
大失人望隤隕家聲亦豈吾平日讀書問學之意耶亦
豈吾平日致身事國之意耶在常沙時未覩近詔但已
不勝憂慮日與欽夫語此㡬至隕涕不知當其任者視
<pb:KR4d0226_WYG_109-4b>
以為何如耳願亟與陳公謀之某至豫章宿上籃寺偶
復感此通夕不眠夜漏未盡呼燭作此不能既所懐之
萬一欲作陳公書不暇然作亦不過如此只老兄語次
達此懐足矣何以書為哉然今日之事政須為其大者
論薦人材亦有次第今日逺則益州近則吳興皆第一
義諦而敬夫尤不可後如某輩草野之臣則雖有憂歎
之心然以義分觀之似未當出兄果相念當且徐之不
須抑迫恐一旦大發狂疾彼此為不利俟兩公有成則
<pb:KR4d0226_WYG_109-5a>
彈冠羣彦之後殊未為晚某許多年過了豈計此年嵗
間事耶此是實情相告某豈不欲及今一見眀主極陳
胷中之憤懣但思之言語必有太甚處恐却悞兩公協
贊彌縫之意所以斷然自誓决未敢出不獨為身亦以
為親為二公為國計也千萬幸詧
　　　彭子夀(龜年/)　　(止堂之孫沚家藏/)
請違後一兩日即被斥遣之命出闗恰一月始能達里
門奉祠幸已得請而詞職未盡允勢須更加控免耳區
<pb:KR4d0226_WYG_109-5b>
區鳬鴈不足為重輕忽聞門下亦以論事去國而徳修
徳夫相繼亦去為之駭然此其間必有曲折恨未得聞
不審從人今何所鄉若遂赴鎮亦須暫還江西經由上
饒偶便託其教官林君致此丐以數字見報比來議論
本末與諸人繼逐之由林君佳士時有人往來不至浮
沈也
　　　程允夫(洵/)　(洪正學刋允夫家藏/)
詞職幸已如願而忌之者以為僣瀆睥睨愈甚近日葉
<pb:KR4d0226_WYG_109-6a>
總章中已有姓名旦夕必有行遣矣改正恩數實無此
例前此但以衆論紛紛故於奏狀中言之後來得請而
復不說分眀致此事故又申省陳乞近又只得省劄檢
㑹申眀已降指揮行下葢諸公不敢將上而羣小因此
又益紛紛細思此舉實有未安今且未令泰兒赴銓其
它姑置勿問看數月間如何又别相度也餘干寃痛莫
能為申理者區區於此尤不能無愧也
　　　魏元履(掞之/)　(以下胡徳方家藏/)
<pb:KR4d0226_WYG_109-6b>
㓂日深矣為之奈何諸報想自聞之此聞事甚遲方傳
古藤之命未知果否誤國至此某之肉其足食乎小譴
何益龜齡既起不知復作何計今日正懼狐鼠之妖蠧
蝕君心此為本根之禍不去此物國勢無自而張邊備
無自而立賢才無由而見任直言無由而上聞矣老兄
以為如何成都全不聞近報不知到何許胡邦衡痛哭
之書見之否說病證甚危急而無甚治法但顯言西帥
䟦扈欲誅沈介取其首其機事不宻乃爾可怪久不聞
<pb:KR4d0226_WYG_109-7a>
問念念不忘適有均亭便晨起手凍作字不成㡬不可
讀亦所以效顰耳一笑(逐湯相陳豈非賞魏無/知之功乎可笑可笑)
　　　魏元履
早稻既登捄恤之勞計亦少緩矣但州郡以使節將臨
大為文具所至騷然而無毫髪之補此為可慮耳今嵗
之事偶然無大敗闕真出天幸若只賴有位措置則今
無鄉井乆矣此非面未易道也近日逐去洪邁稍快公
論得劉澂父書云邂逅汪養源丈聞益州已出峽非晚
<pb:KR4d0226_WYG_109-7b>
到玉山矣上以其畱行討賊始甚知之不知到闕相見
又如何也此事繫消長非人力所及無咎得此邦初聞
甚以為喜聞邦人亦深自幸既而聞之乃不疾而速之
人其殆禍吾州乎又非徐老之比也芮漕通書否不相
怪否此諸公只好閒處說葛藤緩急實難仗也此三五
日來始無閒擾稍可近書册矣老兄比復作何功夫可
見教否今嵗不為場屋計乎諸公薦賢之舉不知如何
比扣芮語頗悠悠不知今已發奏未也
<pb:KR4d0226_WYG_109-8a>
　　　魏元履
邊報如所示乃可慮此傳聞復不然云已破虹縣靈壁
兩城禽其魁帥得其積穀十餘萬斛不知孰是前日得
先生書云鈆山見報亦如此所聞也史去而辛洪皆遷
國論未知所定非草茅所得憂但願天意悔禍有以發
悟聖心耳諫垣南榻素有直聲未聞有以大慰人望者
何哉有所聞續以見示幸甚令子為學督之不敢怠但
良亦費檢束耳因書更切教戒令稍尊重為佳
<pb:KR4d0226_WYG_109-8b>
　　　魏元履
共甫書與子飛云李顯忠聞殿帥之除知為奪兵罷黜
之漸有尹機者說之曰今魏公銳志恢復而諸將莫敢
前者姑以是自薦公必喜而見畱然計其才力未能舉
事是我以空言而獲實利也顯忠悅言於公如機指意
公果然之而不復計其力之未能大舉也上疏出師廷
議莫以為可而上意向之不可奪詔報公即行顯忠與
邵宏淵合兵入宿州宏淵欲散府庫以賚將士而全軍
<pb:KR4d0226_WYG_109-9a>
以歸李不可遣宏淵出城措置而盡有其金帛以馬載
還其家已而置酒髙㑹官妓人予白金一兩士卒人予
錢三百軍士大怒㑹敵騎至城下衆莫肯戰揚言敵盛
不可當且欲圖之顯忠惶遽遂走失亡七八千人(七萬/人出)
(寨還者/六萬餘)而軍資器械盡没幸是日大霧敵人不知我師
之遁故無他不然㡬殆然敵人冒火暑奔馳赴捄人馬
踣於道者相望也(入宿州後事寛/甫書所報也)書亦云上意猶向魏
公但不知相湯公遣楊存中罷王龜齡又何意耳平甫
<pb:KR4d0226_WYG_109-9b>
云家書中言初聞宿州之潰不得其由朝廷震駭疑二
將降北徳夀以二將皆楊舊部曲遣往招之故有此命
後省初欲論駁而亦不知所以為他計者遂止不知果
然否邵宏淵劉寳分䕶淮東西不知復如何守險之說
未為不然但不知所以為自治之計如何耳但守與和
二字相似不知為是說者於此能别異之否愚謂今日
之憂不在邊境正惟廟堂議論弛張黜陟乃折衝制勝
根本魏公績用不成正坐此耳吕許公謂范文正公言
<pb:KR4d0226_WYG_109-10a>
欲經畧西事不如且在朝廷此言深有味老兄以為如
何
　　　魏元履
徐嚞已罷共甫復改命三衢而朱新仲來為泉守殊不
可曉也二小使已還魏公復出江上廿八日已行矣查
元章䕫漕馮方以太守少卿參議從魏請也任元受以
秘閣參議亦必魏薦耳無咎除户部郎張安國以掖垣
兼直詞禁王慶長閩憲想次第聞之矣但文云王瞻叔
<pb:KR4d0226_WYG_109-10b>
已回此又何耶陳君此間過時無尋問處渠欲陸尉書
已作數字授之不知有効否觀其失業狼狽殊可憐恨
不能有以處之耳孟子說向嘗編集雖已終篇但苦無
人商量間因人或來問檢視之輙有不滿意處未欲傳
出以誤後生也或彼中有人看此書講說有疑處令逐
條抄出疑問之意便中寄示容檢鄙論為荅有不當處
却告駁難即彼此有益若全部寫得未必講習却無所
用耳
<pb:KR4d0226_WYG_109-11a>
　　　吕子約(祖儉/)
某向來杜門本無一事而恭兄誤使此來以為到郡引
疾便可得去今乃不然不意徳人亦時出此蘇張之計
也近復冒昧以書懇左司曽丈意其有以察此而力言
之因通家問幸啓㳟兄同為一言以助其請幸甚累書
求㳟兄為記五賢祠堂未蒙見報亦告侍次語及但得
數語畧記事實為幸仍須及早得之乘某未去刻石尤
佳也豫章欲刻精義大字版意欲令并刻老兄所増横
<pb:KR4d0226_WYG_109-11b>
渠諸說此間傳録未及數篇專作此數字今後遣人就
借得以付之為幸彼有教授黄君者此邦人甚向學令
寫了即送來此轉寄還不妨也
　　　向伯元　　(以下伯元之孫公永家藏/)
衰病之餘勉强試吏遭此旱歉四顧茫然不免控告朝
廷幸亦畧蒙應副目今雖似可以支吾未知來春事體
又如何比及終更亦當麥熟遺此凋瘵之民以付後人
耳過蒙稱許何以當之秖益慙懼然縁此一事心𠞰形
<pb:KR4d0226_WYG_109-12a>
瘵精力全衰百病交攻求去未得殊無好懐也子卿一
見傾倒留欵三日而行識趣議論今亦少得也聞臨江
沈守畱意荒政甚悉恨未得其條目而師法之今遣此
人告糴其境或恐吏民有持閉遏之計者願得一言以
解其紛是亦仁人之惠也
　　　向伯元
到官踰年初亦粗健自秋冬來足疾發動不免廢事經
界初不敢請適㑹議者及之被㫖相度不敢不盡其愚
<pb:KR4d0226_WYG_109-12b>
而事乆不決浮議紛然遂力求去又竟不得今雖得㫖
而農事已起不可復為正當少俟秋成又未知賤跡能
復㡬時於此也世路如此唯得早去乃為幸耳劉薦論
事不阿近所未有亦恨太疎果墮語穽耳周南之䇿亦
粗聞之然不能如來喻之詳邪説肆行而士氣不衰此
乃為可賀者然前輩清議在下之説又為可慮奈何
　　　向伯元
到官半嵗前月忽苦脚氣手足俱痛至今未平郡計不
<pb:KR4d0226_WYG_109-13a>
足循例措畫無非殃民害物之事初謂經界若行欺隠
自露則可以供嵗費而能去諸色無名之賦今乃聞有
隂沮之者至今未有成命次第且中輟矣在此既無所
為衰病復爾交攻欝欝度日殊無聊賴已上歸田之奏
矣未知進止如何萬一未遂須再請也
　　　向伯元
某之賤體自四月初感風濕之氣足疾發動一卧兩月
屢至危殆亟上告休之請近聞未得可報今雖未死然
<pb:KR4d0226_WYG_109-13b>
衰頺日甚自度不能復有補於縣官勢須再請耳辭職
亦竟未允當并力懇庶必遂也時論一變非復意慮所
及忠賢奔播㡬於空國而無君子矣吕子約經由曽進
謁否江陵近収書否章茂獻聞欲徙居城中必時相見
子卿想歸乆矣楊丈書已領不知其已趨召否今日之
事凡曽在趙子直處吃一呷湯水者都開口不得只有
此老尚可極言以冀主之一悟不知其有意否已作書
力勸之萬一肯出經由更望一言此宗社生靈之計非
<pb:KR4d0226_WYG_109-14a>
小故也
　　　林井伯(成季言以下井伯之外/孫方之泰家藏刊帖)
餘干乆不得書日月愈逺令人傷歎山谷語云歸來兮
逍遙西江波浪何時平真可以泣鬼神也
　　　林井伯
某向來一出畧無補報罷逐而歸祇以自愧還家初亦
粗遣至此夏初痼疾復動遂大狼狽意必不全亟遣告
老人行已五六十日尚未有處分然病軀却幸少蘇未
<pb:KR4d0226_WYG_109-14b>
知竟何如也餘干屢得書處之甚安亦殊不易擇之昨
日自彼歸過此尤能道其曲折始者風波甚可駭愕今
却少定不知事且止於此耶或更未已也相看狼狽不
能仰首一鳴深負憂愧子約一舉却甚竒特令人歎服
也
　　　林井伯
衡陽之報令人悲痛所幸便蒙歸骨之恩今當次第在
道矣前日走寒泉與韜仲父子聚哭之極不能為懐也
<pb:KR4d0226_WYG_109-15a>
既無廷試從者歸期想亦不逺莫須更為過餘干否子
欽後來相見否㡬道亦當赴部今或已到必相見也某
詞職得請私義粗安若命懸庖厨則非人力所能避矣
鄉樞相見有何言句耶因遣人上謝表附此草草
　　　方耕道(耒/)
某來此已八閱月自覺得不成行止亦不成政事徒然
坐食俸禄使人慚愧然累求去不獲近又再請未知如
何來喻云云極感忠愛然此意已決雖欲自强而不能
<pb:KR4d0226_WYG_109-15b>
又安能承命而改轍耶其曲折之詳已具南軒書中此
不能多及想燕談之際當必及之耳皇甫路分意趣極
不易得想同僚必相好也
　　　陳子真(莆陽方楷家藏/)
休致文字已申本郡尚未得保眀申發萬一更有遲疑
即不免徑申省陳乞矣比來論議似稍寜息未知竟如
何正恐不削者以耳衛公計時相見聞欲徙居盤澗若
不得去相近也開正晴暖欲拏舟南下又憚經由富沙
<pb:KR4d0226_WYG_109-16a>
不免見諸人一畨露頭面可厭更俟計度若幸無疾病
即當扶曳冒昧一行思欲見石佛懸泉之勝也
　　　劉徳脩(光祖/)　(以下後溪之曽孫曽元家藏/)
欽聞徳義有年於此中間入都雖嘗蒙枉顧然稠人中
不暇交一語至今為恨如未始得見顔色也前年竊聞
進登言路有識相慶繼讀邸狀又得所上章疏分别邪
正眀白剴切三復&KR0719;然為之汗下盖乆矣莫有以此謦
欬吾君之側者矣然於是時竊已深為執事者憂之顧
<pb:KR4d0226_WYG_109-16b>
前此未嘗得通聲問無從效其區區且又意其駭機之
發近在旦暮雖欲言之亦已無及然猶懐不能已竊竊
私為同志一二君子道之盖不唯欲以少效慕用之誠
亦冀轉以聞於左右而求所以善其後也曽未㡬時果
聞去國時在臨漳無可與話此心者燕居深念撫几浩
歎而已嗚呼此豈吾人一身之休戚而造物者之意乃
不可測知如此哉兹承不鄙逺貽教墨所以撫存之意
甚厚自視卑薄何以克堪因便布謝適有土木之擾言
<pb:KR4d0226_WYG_109-17a>
不盡意伏紙増䟦
　　　劉徳脩
今春既辭桂林之役幸復續食祠廩而自夏初一病迄
今未愈中間㡬致委頓者數矣幸而獲免然今餘息奄
奄未能復常呻吟少間謾讀舊書姑以繫思遺老耳不
足為左右道也昨聞諸公於門下數有裡言而羣賢亦
有彚進之勢作鎮䕫門是為東來之兆而問者所聞乃
若小異雖賢者所居而安無適不樂然當典戎榦方之
<pb:KR4d0226_WYG_109-17b>
任以蕃衛王室為心亦豈能恝然於今日之事乎相望
數千里無由一見傾倒此心引領鄉風浩歎而已
某所為大學論孟說近有為刻板南康者後頗復有所
刋正今内一通暇日一觀為訂其謬并以質於東溪翁
因風見教千萬幸也
　　　劉徳脩
相望數千里既無㑹面之期而聲問亦不得數往來每
懐道義馳想亡已不審比來為况果何如統内軍民計
<pb:KR4d0226_WYG_109-18a>
自寧謐但前此時事傳聞多端想不能不深根本之慮
今雖小定然諸公書來似已便謂無事否耳所幸仁賢
萃集未至空虛朋來彚征猶有可望如門下者恐終不
得辭此責也某多難餘生近日復有季婦之戚長沙除
目未之敢承其間盖有小小曲折非敢決然忘此世也
因風寓音不究懐抱伏紙恨恨
鄉人江泰分教大府得親誨範甚以自幸其人眀敏有
志於善嘗為邑宰以平易惻怛甚得民和不幸遭讒遂
<pb:KR4d0226_WYG_109-18b>
至罷免竊意髙眀當自有以察之収拾教誨亦或可以
備使令也
　　　劉徳脩
某衰晚廢學守藩亡狀忽蒙収召已不知所以然旋被
除書尤非所據力辭未獲冒昧以來則承門下到闕已
乆且拜螭坳之命矣正人得路羣議交慶此不待説而
悉也區區只一兩日便當入門對罷方得修敬諸容面
叙以罄鄙懐
<pb:KR4d0226_WYG_109-19a>
　　　劉徳脩
生平慕用昨幸為僚荷相與傾倒之深盖同世道之憂
而非爾汝之私情也别去恰一月矣每懐徳義鄉往不
忘某扶曳驅馳幸已稅駕道間忽拜江陵之命罪疾如
此豈堪復出不免上奏力辭計必可得自此杜門當日
有趣但恨虛辱招延無所裨補猶不能忘懐於吾君進
學之淺深也因人往記目盲愈甚不能多及正逺唯冀
以時珍衛勿忘致君行道之本懐緝熙光眀以扶廟社
<pb:KR4d0226_WYG_109-19b>
區區至懇
老先生必且宿畱後便拜狀子夀千里茂獻想時相㑹
前幅所云僕於二三公亦不能無厚望幸宻為言之勿
以語他人也逺近人材必更有可與共賛王業者不知
為誰亦望并見告也文叔行後時得書否北闗之集風
流雲散甚可歎也
　　　劉徳脩
忽聞去國深為悵然盖有識之士無不同此歎息而昨
<pb:KR4d0226_WYG_109-20a>
日機仲經由相與仰徳尤不能忘懐也今日之勢政使
羣賢悉力交輔猶懼不濟顧乃為是以速之耶不審能
便歸蜀耶或且宿畱江湖間耶即今已到何許也某前
日始拜祠命不免復辭近職小贖前日失職之罪耳因
便寓此托季章致之目昏不能多作字要亦無可言者
但祝眠食之間千萬自愛耳天若祚宋彼將如我何哉
東溪先生乆欲寓書今復未暇附此致瞻仰意文叔郎
中前途必相見亦告為道鄙懐也集賢益孤勢難復乆
<pb:KR4d0226_WYG_109-20b>
然亦有以自取也
　　　劉徳脩
兩辱惠書承且暫寓京口諸况便安足以為慰但比來
時事大變殊駭聽聞流竄斥逐下及韋布近年以來所
未有也國事至此是豈細故而身逺病衰不能一言以
悟主聴愧恨悲痛不知所言伏惟執事愛君憂國當同
此懐也比日不審台候何似神相正直起居當益輕健
也某前月之初曽約機仲會於一山寺中為兩日之欵
<pb:KR4d0226_WYG_109-21a>
時未有近日事也然已不勝憂歎懐抱抑欝又感風濕
歸來舊疾發動證候輕於往時而氣體積衰遂不能當
藥未有効而傳聞愈甚病勢遂進不可支吾今雖未死
然必無復全理已上告老之章只從本州保眀别無陳
乞文字次第諸公見之意其已死必遂其請也因定叟
有人在此得附此書臂痛不能作字口占亦覺氣乏不
得盡所欲言自度此生決無再見之期千萬為天下國
家厚自愛重乃所深望東溪先生體候何如得季章書
<pb:KR4d0226_WYG_109-21b>
聞亦不快深以為念文叔已别附書欲作傳之數字而
建康人畱此已乆不能復俟異時相見幸為深道此意
也
　　　劉徳脩
昨大病中奉狀告訣今未成行且復宿畱亦可笑也然
病亦氣衰終難扶持未知復有後會之期否耳單守人
還奉告之辱乃聞賢兄東溪先生遽啟手足而令女亦
不起疾為之怛然此在徳門固為不淑然前輩淪没使
<pb:KR4d0226_WYG_109-22a>
一方學者失所依歸所繫尤不細也區區鄉慕之乆去
冬尚幸一見雖不及欵承教約然亦足以粗慰平生矣
遡峽定在何日相望益逺非獨吾黨無以慰離索之懐
未知世事終何所底止耳病中痊發狂疾欲舒憤懣一
訴穹蒼既復自疑因以易筮之得遯之家人為遯尾好
遯之占遂亟焚稿齰舌然胷中猶勃勃不能已也餘干
數日前得書處之甚適亦甚不易只去嵗忙亂中得其
書字畫言語皆晏然如平日固已服其有定力矣時相
<pb:KR4d0226_WYG_109-22b>
恩禮一新季章超遷甚美論功第賞固自有次序耶正
則請祠竟如何相見煩為致鄙意此兩日來右臂方能
屈伸未暇奉記也向見焦山瘞鶴銘側有謫丹楊工曹
掾王瓉題詩詩詞甚佳字亦絶類鶴銘疑出一手瓉字
已闕但据題徳夫金石錄云爾而文選詩中亦有此人
名姓不知便是一人否近年乃絶不見不知今尚存否
暇日試為訪之属正則摹數本寄及為幸某挂冠之請
人尚未還而小報已不允勢須再請但得冷撰舊秩亦
<pb:KR4d0226_WYG_109-23a>
可以已矣不敢必其悉從也定叟人來因得寓此殘暑
未衰萬萬以時自重不浸近而愈疏臨風惘惘
王瓉詩首句云江外水不凍今年寒復遲者是也或正
則已得請即以屬陳安行可也
　　　劉徳脩
昨聞當有房陵之役盖甞因便拜狀不審得逹几下否
但一向不聞聲問馳仰不自勝耳不審比日台候何似
竊惟以道自勝無適不安神相忠賢起居萬福某衰晚
<pb:KR4d0226_WYG_109-23b>
疾病去秋以來足弱氣痞遂為廢人然而罪戾至深㡬
亦不能自脱兹幸告休得請人謂庶㡬少安自料則亦
未敢保也東方事宜計悉聞之子夀近亦通書自云頗
安然士友見之多云亦覺衰瘁也從之遂為古人尤足
傷歎於越得書寄示涪刻亦能道示衆語不審比來閒
中何以閲日老來始覺讀書有味所恨來日無多光隂
真可惜也建昌陳剛正已舊見吕伯恭稱之實竒士也
不知曽相識否因其便人寓以此書所欲言者非幅紙
<pb:KR4d0226_WYG_109-24a>
可既
聞房州山水自佳向見張巨山集說有微王峽乃微盧
之微不知有傳記可考否因風幸筆示聊為廣異聞耳
文叔季章想時通聞問馮校書極佳士遽爾殂殞深可
惜也
　　　劉徳脩
某自去冬得氣痛足病之疾涉春以來益以筋攣不能
轉動懸車年及不敢自草奏又懶作羣公書只從州府
<pb:KR4d0226_WYG_109-24b>
申乞騰上乃無人肯為作保官者近方得黄仲本投名
入社亦不知州郡意如何萬一未遂即不免徑自申省
矣機穽㝠茫不容顧避姑亦聴之而已去嵗數月之間
朋舊凋落類足闗於時運氣脉之盛衰下至布衣之士
亦不能免令人愴恨無復生意然此豈人力之所能為
也哉
　　　劉徳脩
某屏處如昨近以鄉邑不静挈家入城擾擾踰月今且
<pb:KR4d0226_WYG_109-25a>
歸矣間讀邸報幸復聨名而賤迹區區乃先衆賢為不
稱耳側聴乆之未有行遣勢不能免姑静以俟之耳度
君周卿來訪志趣不凡知甞出入門牆固應如此雖已
不敢隠其固陋然磨礱浸潤之功尚不能無望於終教
之也
　　　劉徳脩
張子真轉致去冬十一月十一日所惠書乃聞涂中患
難曲折為之太息吾人運數如此向來乃欲妄意以扶
<pb:KR4d0226_WYG_109-25b>
顛持危為己任豈不誤哉比日伏想税駕里門休息神
觀乆矣某辭職終年幸蒙聴許而諸人睥睨其勢愈急
前日正則之疏已行旦夕必當次及矣餘干竟以柩還
卜以此十日葬矣寃哉痛哉聞有為之賦詩摹印揭之
都市而匿其名者不知亦傳到蜀中否得其子壻書云
道間渴甚誤服凉劑遂不能食又感風寒遂至大故臨
行亦甚了了然向更不死今必已度嶺矣前日聞訃因
就其壻家哭之聞要路已有切齒者亦且得行止分眀
<pb:KR4d0226_WYG_109-26a>
也
傳之云亡深可傷歎文叔竟成之郡否平父比亦得書
去住無䇿甚可念也季章得書每以丐外為言而未有
聞恐是求之不力如王興之雷孝友亦何甞有人苦畱
之耶
　　　李端甫　(以下見蔡乆軒所刋慶元書帖/)
聞小豸既逐零陵即將次及亦欲置之叛逆之科不知
如何又却中輟不免命也臧氏其如予何
<pb:KR4d0226_WYG_109-26b>
　　　劉季章
近日樓大防又已行遣一時流輩芟夷畧盡其勢必從
頭别尋題目整頓一番聞鄉日湖南所按吏有訴寃於
朝者已下本路體量改正次第首見及矣
　　　黄直卿
外間洶洶未已樓大防亦不免聞林采訴寃於朝已下
本路究實先所委官見其案牘駭異不敢下筆已改送
他官如其所請比諸人撏剥已盡或須作話頭來相料
<pb:KR4d0226_WYG_109-27a>
理老朽寧復計此一聴諸天而已
　　　祝汝玉
某罪戾所積乆知不免不謂尚爾推遷以至今日孤豚
之蹤初亦何足言顧乃重貽有識之憂四方朋逰盖皆
有謝絶生徒之誨然鄙性於此却有所不安姑復任之
若禍害之來未遽止此計亦非闔門塞竇所能避也季
通徒步上道令人愧嘆昨日又聞有毁鄉校以還僧坊
之請事亦施行彼巍然當坐者豈亦不謝客而遭此耶
<pb:KR4d0226_WYG_109-27b>
　　　劉公度
承書聞為况之適足以為慰患難如此乃是玉汝於成
切宜强自振㧞勿令頽墮為佳向來長沙時已覺意思
不似南康時後來尤覺不長進今已議親為誰氏此尤
不可不謹季通聲問殊不佳而其家未得的耗其季子
(沈字仲/黙第三)在侍旁不知何故不以命之如所傳今已兩月
矣交㳺四十年於學無所不講所賴以祛蒙蔽者為多
不謂晚年乃以無狀之迹株連及禍遂至於此聞之痛
<pb:KR4d0226_WYG_109-28a>
怛不知涕泗之流落也
　　　蔡季通
時論如此未見陽復之驗自劾之章又復不効然聞論
者頗喧勢必不免然命已下又不容不盡所懐見此草
奏旦夕發行即束裝俟譴矣黨錮傳何必讀行且親見
之矣
某聞以臺察文字已有褫職罷祠之命祠禄恰滿餘未
被受亦未見章疏云何儲行之書來說渠亦遭章説移
<pb:KR4d0226_WYG_109-28b>
學切恐亦不能不波及賢者亦可笑也
昨日歸來意緒不佳㡬成大病向晚擁裘附火幸得少
定方念未聞經夕動静忽辱手示忻慰律凖已領圖志
先納上諸書及藥容來晚上去面納次此間書冊在書
几者一哥必知次第恐或要用即就請幸預戒之也里
中恐有畱委幸見喻既欲歸黄沙想只取劉原路初欲
先走莒口奉别今只宿市中以俟發程矣
彼中風土氣候果如何地主既鄉曲想必有以相處居
<pb:KR4d0226_WYG_109-29a>
止亦便安否乍到未甚定疊亦是常事少頃當自妥帖
矣一哥前日到此云尊嫂曽少不安亦只是舊疾尋亦
向安矣居晦來日就道某季子挈婦來歸不免小冗漫
附數字所欲扣者非逺書所能致所可言者亦不暇究
悉也唯千萬自愛為禱居晦適相别因語之云賤迹不
可知若得在嶺右當得託餘芘此非戲語已十分作此
凖擬矣景建詩甚佳顧鄙拙不足當耳書中甚知敬服
後生亦不易得似此會得人説話者也向曽説區淳者
<pb:KR4d0226_WYG_109-29b>
否似只是全道間人可試物色収拾之也知舊相勸杜
門謝客者多鄙性不耐如此又已作如此斷置固不復
能顧慮也居晦必有囘便幸子細作報章欲詳知彼中
動息也
　　　章茂獻(潁/)　(先生之孫主簿某家藏/)
所需廟議以乏人使令兩日方寫得了適有長沙便兵
却託虞推轉致幸視至但再讀之頗覺當時匆匆詞不
足以達意不能無遺恨耳
<pb:KR4d0226_WYG_109-30a>
某拜鐫罷之命罪大責輕唯知感戴尚復何説第恨詿
誤旁人及遭重貶耳
　　　劉智夫(崇之/)　(先生之曽孫市轄濬家藏刋帖/)
某方辭命召遽被恩除控免踰月未聞賜報益重憂恐
來書縷縷備悉至意區區本懐亦豈恝然於此世但恐
隂盛陽微未容措手而已墮機穽耳反復諄喻盖已慮
之袁丈前日相見於太湖恨其發之太輕反為羣枉之
助也以近事一二參較已是什八九分不可復出但所
<pb:KR4d0226_WYG_109-30b>
遣人未還未知端的耳
　　　劉智夫
某前月望日遣人入都至今未還必是值祥祭一番禮
數未得將上未知竟可得請否耳日間邸報遲緩近亦
殊無異聞但編類奏劄一事恐有深意不知出於何人
或恐偶然妄發未必思慮到此亦不可知耳聞近到城
中恐有所聞幸子細喻及也機仲相見必欵或云集賢
曽於榻前及前日事如此恐須得一州郡但不知所傳
<pb:KR4d0226_WYG_109-31a>
端的否耳周貴卿來相訪云當赴省無力可辦行計某
不能如之何因其歸謾附此恐鄉里或前路有可周旋
處得與畱念幸甚
　　　劉智夫
新除未厭士友之望然以足以優㳺除為請外之計但
有江湖佳闕不可蹉過耳不然則自此一向直前捐身
為國亦無不可但恐未得當此地矣做得未甚有益則
又不若初計平平之為善耳某懇辭未獲不敢固必但
<pb:KR4d0226_WYG_109-31b>
欲換得一小小軍壘或謀議官之屬為三徑資不知諸
公能許之否聞長沙頗費力得免幸也
　　　劉智夫
某兹聞時事曲折差慰人意最是北内康復尤為莫大
之慶宗社幸甚某再辭不獲無可奈何只得勉強一行
但心力短耗目昏尤甚未知果能勝此重寄否耳
　　　劉智夫
某扶病此來已交郡事破壊空乏不可支吾皆未暇言
<pb:KR4d0226_WYG_109-32a>
而嫠不恤緯之憂有不勝言者奈何奈何版築之計直
當罷休但陶甓之費已六七萬散積曠野之中若不収
拾結抺則此皆為棄物矣正自未有處也
　　　劉智夫
某涕泣再拜恭聞至尊夀皇聖帝奄棄萬方痛纏普率
况以孤賤蒙被恩私悲痛崩摧豈勝號訴想在朝之乆
尤當同此情也比來物情事勢復如何人還千萬悉以
所聞見告濫叨藩守不能有以匡衛王室永負臣子之
<pb:KR4d0226_WYG_109-32b>
責為萬世之罪人矣
　　　劉智夫
某衰晚闊疏守藩亡狀已不堪収召之恩矣忽於道間
又被除目超躐殊甚豈所敢當已上免章却於上饒俟
命若便得請即自彼而歸亦不難也
　　　劉智夫
再辭未允勢須一行已入文字乞許且以舊官入對面
辭新命矣若得改授次等講官使得效其尺寸亦萬幸
<pb:KR4d0226_WYG_109-33a>
也但事體已如此捧土以塞孟津恐未必能有益耳
　　　劉智夫
某二十日已到家疲憊雖劇然溪山之樂足以自慰精
舍功夫漸見次第逺方朋友亦已漸有來者江陵勢必
難赴今遣人上奏懇辭計必得之或别有行遣亦且得
免作帥也機仲竟不免不知何自而發卒章所論江陵
暴政則將軍都郎屬耳燕王何自知之耶近事大者都
無所聞徙宫祧廟改服諸議後竟如何皆幸詳報長沙
<pb:KR4d0226_WYG_109-33b>
廟額已得之否趙主事如何渠更旬月須復往且得少
須勿令觸罷為幸吳彭二文學到都吳已年及只可得
祠禄已託平父語南强早發遣之并煩道及尤幸聞又
須闗儀曹亦已為作季路書亦告為督之士老而貧尤
可念也
　　　劉智夫
近報所見至臘月六日矣未聞所喻之説但仲本書亦
云然殊不可曉泰亨之世庸瑣自當處外顧乃為此則
<pb:KR4d0226_WYG_109-34a>
其為慮亦過矣且使人如何可受邪小報沙世堅自請
於朝得僧牒以治邊防今具支遣之數申省如此則帥
復安用此等事若整頓著便成痕迹只得力辭耳鄭溥
之遣人來亦有近事未有異於前日之歎豈惟不異正
恐有不如矣
　　　劉智夫
都下乆不得書但聞未御常朝臣子之心殊不自安耳
蜀相之召想已聞之不知何意也廷老歸塗必相見所
<pb:KR4d0226_WYG_109-34b>
慮大概不相逺也身在逺外無從效尺寸但知勉脩在
已敬俟天命耳
　　　劉智夫
得子約書聞已御延和非乆當出視外朝也又云揆亦
乆以小事積累忤意近有隨龍(闕/)姓名人守楚者差除
遂致不安中間有投匿名於省中專斥之復有客自王
信州處來云聞已出六和復入居僧坊不知此數日又
如何也境外傳聞亦不一識者憂之不知果如何耳得
<pb:KR4d0226_WYG_109-35a>
書却殊不及昨來除命中曲折也此既不是為時勢重
輕而衰晚且得休息亦良幸爾
　　　劉智夫
郭丈得上饒附來書昨日答之畧言泉相舉措雖不無
可議然其向正之意亦多或當言路不可令以罪去不
知渠以為如何縱未必盡以為然亦須少減分數也渠
却云因從官夜對及臺諫之去國者故特問之然不問
孫劉而獨問此恐亦不能無説也
<pb:KR4d0226_WYG_109-35b>
　　　劉智夫
所喻行止之計誠為難處且看所遣人還消息如何若
勇猛直前便以頭目腦髓布施亦無不可也邑中之事
不知所聞如何其人見事眀快頗分曲直不樂者衆恐
傳聞或過當然亦不能無少失要之善良自安强猾者
不便耳
　　　劉智夫
近報相君已參告復給朝假馬會叔竟以林和叔文字
<pb:KR4d0226_WYG_109-36a>
除職守潤却召趙徳老為版曹而趙俊臣移溫陵恐顔
當改除或得祠也林擇之書云天官此一二宣對言語
頗契合而得其書與其壻書乃皆有丐外之意不知何
也前日以書勸其勿深論細事如舍法之類得報殊不
謂然方欲冄論甚力其不知務如此亦可怪耳
　　　劉智夫
疏近方見之昨日見張宰云大坡親戚過者能(闕/)由婺
女報復而然遂使前日之言不幸而偶中(闕/)此紛紛又
<pb:KR4d0226_WYG_109-36b>
未知所底止也
　　　劉智夫
時事後來復如何竟已清眀堅定否諸公似欲便以無
事處之何慮之淺乘此正當力為乆逺計耳諸公誰為
可告語者想已不憚力言之也
　　　劉智夫
外間諸傳聞虚實相半要是大勢已定其間小小變動
彼其斟酌分數盖不草草政未足為吾道欣戚也
<pb:KR4d0226_WYG_109-37a>
　　　劉智夫
祠請度未必遂見元善説建議之人雖有睥睨之意而
集議者僉不謂然或者又謂劉公碩年於狀中塗去數
字其人雖甚不樂而不能止今又徙官計且迤邐矣某
中聞亦甚杌&KR1150;此數日却無所聞然後生可畏各欲奮
其才力以赴事功麋鹿雖走山林其命固亦有所懸矣
如復從之不能預以為慮也陳彭楊項竟又不免子直
數日前得書方引孔子微服事見教今乃懸鶉百結而
<pb:KR4d0226_WYG_109-37b>
不能自免亦可笑也里中今嵗艱食一番紛擾今猶未
定想諸人自能報去矣所幸早稻極佳公私亦多方捄
恤或可不至狼狽杜門待盡且願如此它皆有所不暇
問也
　　　劉智夫
湖湘聞亦得中熟諸事想不至甚費力然今時勢如此
亦豈吾人展布四體之秋耶官閑讀書益進徳業所可
勉者惟在此耳一路官吏向在任不乆不能遍知所知
<pb:KR4d0226_WYG_109-38a>
者畧已舉之矣但零陵丞彭銓者子夀之侄人多稱之
深以不及為恨耳潭幕支使王楘善化令張維寧鄉簿
劉正學皆有才可使今嘗薦之長沙丞管姓者(忘其/名)亦
可使善化尉吾姓浦城人者修學斷事亦可觀未及薦
也潘叔昌在全州老矣方用得闗陞狀亦嘗薦之方謀
率諸司列言之而未及近聞林和叔舉自代舉主無氣
恐未必可賴今將滿矣甚可念也李衡陽亦甚佳近見
諸司薦之不知已滿未也其代者即趙希漢却有才但
<pb:KR4d0226_WYG_109-38b>
當裁其過甚耳諸郡惟武岡是姨弟眀敏有素政必可
觀亦幸詧之勿以厥弟為累也廷老法應相避何以處
之渠為作湘西精舍已成恐有合求助處幸畱念也元
善益之徳夫相繼罷逐搜羅抉剔無遺力矣吾徒皆不
可保道學文字鈎連隅落如武侯營壘非華宗浪戰之
比也辭職告老再上未報今必已有處分勢須鐫職罷
祠但恐向上更有行遣耳(山谷説呉畫佛入滅圖中/大魔王舉措可發一笑)
　　　劉智夫
<pb:KR4d0226_WYG_109-39a>
邑中數日争戰報復洶洶未定而罷書已至絶不見邸
報所喻文字得城中相識書云有之雖未見全文然意
其必借此美名以行私意也徳夫之說以此所聞參之
亦有此理然殊非所望於蕭傅亦可歎息耳南昌昨聞
已移汪宣城而沈維祖者代之今此副樞之傳又何謂
耶然則三山果誰得之金陵聞尚前却未定計未必能
力辭也叔通事竟不得所起或云即向來起事之人又
云嘗入城逰説不效而歸不知果然否也
<pb:KR4d0226_WYG_109-39b>
　　　劉智夫
鄉里一番荒擾今方小定又苦雷風慮損秋稼嗣嵗尚
可慮想治下當不至此聞衢信亦自寛裕不知何獨困
我里也
　　　劉智夫
忽聞季通聲問殊惡令人傷怛不能為懐聞彦中居晦
正之諸人皆已薄周之恐不能給歸塗之費不知能為
作江西湖南兩趙漕書否其它㳂路有可嘱者并丏垂
<pb:KR4d0226_WYG_109-40a>
念乃幸之甚
　　　劉智夫
適報機仲諸人檢舉奉祠宋臣得竟陵而復繳罷張巖
復入臺想皆已見之不知其間一二曲折果何謂也除
目未頒然想已有定議旦晚當有聞也仲本得書否計
自此未必遽敢越竟而東也
　　　劉智夫
某前日走後山聞季通之柩已過翠嵐遂過彼哭之悲
<pb:KR4d0226_WYG_109-40b>
不能自勝然人生㑹如此亦將不暇悲彼而自悲矣昨
夕方歸疲憊殊甚外事未有所聞但嵗儉可憂所至皆
然崇安山間有絶収處細民不易可憐也嘗以書語機
仲令達此意於有位大蒙痛詆以為所損未見分數公
私莫以為慮不當遽言又謂今夏縁官司勸喻樁米致
上户發糶不得無以自存緩急之際官司自有常平義
倉之積足以為備不當求細民之譽斂上户之怨(此皆/其來)
(語如上户無以自/存者尤可怪也)不謂賢者亦為此言他尚何望耶
<pb:KR4d0226_WYG_109-41a>
　　　劉智夫
季通之傳浸宻而其家問竟不至不知何故如此必是
遣人在道阻滯也諸書荷畱念但歸期恐亦難料盖所
屬官司有擔荷未必容其自便耳
　　　劉智夫
近報荷垂示比得機仲書今録呈但邑中不逞又以詭
名訴儲宰遷學於儀曹叔通亦為所指邑宰乃不敢喚
上詞人供對數日擾擾未知作何出場大抵所訴無一
<pb:KR4d0226_WYG_109-41b>
詞之實詞人乃學長卓定等彼固非學長然亦未嘗出
門也(然官司諸生無一人敢/正其妄者可歎可歎)
　　　與長兒書
吾昨日過遂昌今日方深追逺之痛忽得汝書知與婦
子俱安稍寛吾意吾昨日方被進職之命今日遣人下
辭免文字江西指揮至今未到已據部吏狀揭牓謝絶
詞訴便作閒人調度矣但印記尚在身未得十分蕭散
只候命下便發遣回去台越之事不足深怪吾平生為
<pb:KR4d0226_WYG_109-42a>
學不得力只是先辦得此一着如今衆人扼腕時節吾
心却是閒暇君恩民病雖不敢忘然亦有時節固非伯
寮臧倉之所能為也陳了翁說人當自試以觀己之力
量今日真試一過耳叔昌得書却似未悉此意也吾已
約子約來玉山相聚不知渠能來否渠書中説汪潘康
葉諸公相問訊欲相見答書時冗甚忘記謝之可寫報
子約煩致意或能同來尤幸吾又欲一見潘丈及叔昌
不敢坐邀汝可為禀看能來即又大幸也髙劉二君亦
<pb:KR4d0226_WYG_109-42b>
為致意想便來相聚矣不及别書也汝想未能來且省
出入彼人凶猾吾甚為汝憂之切宜深自防也渠豈能
改過不可錯凖擬只當益加戒心耳至祝至祝吾後七
日可過衢州城外重九日次第可到界上住三日諸公
若成來固幸若不成可早遣一介相報也
　　　林擇之(用中/)　(文公之曽孫濬家藏錄稿/)
古田亦小荒窘今年到處如此平父歸說信州恐有剽
掠者建陽江墩(邵武/之境)近一夕為盗所焚氣象如此而浦
<pb:KR4d0226_WYG_109-43a>
城渠魁州府止從配𨽻又聞中道而逸矣姦民愈無忌
憚未知所以為善後之計也元履近日議論多如此如
論人材尤要一種穏當不任事之人此不可曉要是本
原不(闕/)　　之多愈見畏縮耳
　
　
　
　
<pb:KR4d0226_WYG_109-43b>
　
　
　
　
　
　
　
　晦庵别集卷一

<pb:KR4d0226_WYG_110-1a>
欽定四庫全書
　晦庵别集卷二　　　　　　宋　朱子　撰
　　書
　　　胡籍溪先生　(以下胡徳芳家藏/)
昨日節畧禮儀尚有二節可疑敢以求教書儀中云壻
揖婦䧏自西階至婦轎所立舉簾以俟前日見先生云
古人用車不可升階乃就階下置車故有䧏自西階之
禮今既用轎子不知只就㕔上否如此則婦先入轎然
<pb:KR4d0226_WYG_110-1b>
後䧏自西階以出矣又婦既入壻之家壻導婦以入不
見有舉蒙首之禮未知今如何乞批以見教
　　　文叔
婦既用轎子則只就㕔上壻却須就㕔前上馬舉蒙首
之禮溫公不説少間檢伊川集續報去也
舉蒙首之禮適檢伊川集有之乃未就坐飲食時行之
今想已不及矣
　　　程沙隨可乆(逈/)　(以下沙隨之孫仲熊家藏/)
<pb:KR4d0226_WYG_110-2a>
示及古韵通式簡約通貫警發為多四聲互用無可疑
者但切響二字不審義例如何幸望詳賜指喻又其間
如積劭植囿淺昧晣七字恐合入四聲互用例中不知
何故却入此門亦乞見教麒之為極十之為諶似亦是
四聲例也近因推考見吳才老工夫儘多但亦有未盡
處汎考古書及今方言此類盖不勝舉也詩説見此抄
寫未畢畢即拜呈求教矣聞人丈頃年見之三山扣以
詩中數事甚蒙知奬但恨不得欵盡其説耳豳詩之説
<pb:KR4d0226_WYG_110-2b>
則恐未然盖破斧以後諸詩未必是周大夫刺朝廷之
詩此自小序之誤耳它日繆説得徹尊聴當為印證其
可而掊擊其不然乃所願也所喻詩論十篇便中幸早
見教為望汀鹽之弊已極手直之䇿未為不然横為諸
司所排使不得伸一方之民可謂重不幸矣晦伯書來
所欲更張者尤廣觀此事勢如何行得近聞諸司於舊
法中減落一二小小縻費便謂可革宿弊以一杯水捄
一車薪之火無以異於小兒之戯論甚可笑也孝經妄
<pb:KR4d0226_WYG_110-3a>
意所疑不謂汪丈亦有此説近亦條具數處并俟後便
拜呈也四營成易正為易字即是變字故其下文便以
十有八變承之再扐後掛即所謂再揲三揲者是又一
四營也凡為四營者三乃成一爻為四營者十八乃為
一卦此以積數文義求之皆無所礙不審尊意以為如
何也月樁條對亦乞頥指錄以見教此事從來只是得
於耳學竟未知其端的也廣西鹽法近得詹丈書極以
為便亦錄得中間解折范容州劄子畫一來而自彼來
<pb:KR4d0226_WYG_110-3b>
者無不以州郡窘乏為言不知的是如何地逺難遥度
傳聞亦難盡信大抵近世作事利民者常苦於掣肘而
不得行其為民害者則因循茍且上下尊守以為不可
易設使便有姚元崇真有濟世之術亦未必得如其意
此可歎也又蒙别帋垂喻俞廣文立二公祠之意使為
記文尤荷不鄙但此事今日老丈在彼晚學小生豈當
僣取而妄為之此决不敢承命若廣文有請於門下它
日文成區區得以題額附名左方亦云幸矣幸逹此意
<pb:KR4d0226_WYG_110-4a>
於廣文敬泚筆以俟命也前浦城主簿任希夷經由請
見幸與其進而教誨之其人有志於學守官不茍王漕
亦令去請教也
　　　程可乆
附子為近世通用常藥它人服之未見其熱老丈乃獨
覺其偏有所助致生它疾此見平時所養之厚而所謂
無妄之藥者真不可試之騐也二賢祠記前書已拜稟
矣豈有大師在是而晚生小子敢肆妄言於其側者乎
<pb:KR4d0226_WYG_110-4b>
况陳公平生只得一見若汪公則老丈㳺從之乆投分
之深又非小生之比恐不得而辭也因便寓此偶數日
禱雨倦甚又積書問頗多未暇罄所欲言
向蒙喻及詩論前書拜請幸早寄示謬說已寫就然尚
有誤字旦夕校畢拜呈以求教誨也易中七八九六之
數何自而起説者雖衆終未甚安不審尊意以為如何
州縣祈水旱政和新禮所不載而通典開元禮尚有可
依放者唯鄉村所禱全無所据茍且從俗於心有未安
<pb:KR4d0226_WYG_110-5a>
者亦幸有以教之也
　　　鄭尚書惠叔(僑/)　(見莆陽所刋稽古錄後/)
匆匆去國深荷眷存既行之後又知榻前開陳之力固
知髙眀非私於某者然不能不以為媿也區區舟行冒
寒阻風昨夕始到三衢更一二日始遂南去病軀幸可
支吾皆餘芘之及也鄉在長沙嘗得溫公稽古錄正本
别為刋刻殊勝今越中本欲俟成書奏御未竟而來又
欲面奏行下取索則又未及而去每念此書溫公所以
<pb:KR4d0226_WYG_110-5b>
願忠君父之志更歴三朝然後成就其論人君之徳有
三而材有五者尤為懇切不可不使聖主聞之不知可
以一言及之行下本州取索投進否然不必及某姓名
恐罪累之跡延及先賢反致忠言不得聞達也聞中司
已兼讀官幸更與議之同君舉子夀諸公共白之也
　　　程允夫(洵/)　(以下洪正學刋允夫家藏帖/)
先集無人寫得亦多是應用文字非吾弟今日問學所
急故不送前書已詳言何不見悉耶墓刻不敢忘幸且
<pb:KR4d0226_WYG_110-6a>
少寛之譙傳非病翁所作乃原仲致中二丈見之其説
亦有病非學問正脉也遺書中李端伯劉質夫所錄極
精可熟味之便見學問正當用力處矣
　　　程允夫
某重念先世南來八人度嶺今無一人在者而老人暮
年窮約以不肖子與世不諧之故憂窘萬狀無一日舒
泰遂以至此尤重不孝之罪每一念至此心肝如抽裂
也
<pb:KR4d0226_WYG_110-6b>
某家中自先人以來不用浮屠法今謹用但卜地未能
免俗然亦只求一平穏處尚未有定論計不出今冬也
所喻立户事無不可但先人已立户某又自立一户恐
於理未安更詳度示喻
　　　程允夫
示喻為學之意此正克已功夫所當用力然猶是至粗
淺處若不痛加懲窒非惟無以仰窺聖賢閫域恐亦無
以自立於州里之間矣此甚可懼不可視為常事而緩
<pb:KR4d0226_WYG_110-7a>
於檢制也上蔡之言警切至到真當朝夕提撕然論其
細微則區區所愧亦已多矣尚何以為賢者觀省之助
乎今當彼此各致其功庶異時相見無所愧於今日之
言耳觀書或有所疑因便疏示閑時寫得便可旋寄徳
和處此中時有便人往還也所諭向來解紛之意固是
如此然亦平日持已不嚴故擇交不審而責善之道又
有所不至故其末流之弊至於如此此當深自悔責而
速改之詳味來辭似未有此意恐更當反復鄙言毋以
<pb:KR4d0226_WYG_110-7b>
前説自恕也所要文字正冗未暇致思齋銘亦已忘記
又無草本要不必爾但得識之於心而見諸行事則為
有以發於愚言矣祠閣二記皆不成文字但欲畧見此
義理故不得而辭來喻之云非所望於親友間也近思
已成尚未寄到到即附去中庸無人寫得只有一本不
敢逺寄且亦未定不欲廣傳也定性書解在别紙亦勿
示人為佳雲谷記已寫寄李文矣
　　　程欽國(後更字允夫夫以下新安/汪逢龍刋允  家藏帖)
<pb:KR4d0226_WYG_110-8a>
往年誤欲作文近年頗覺非力所及遂已罷去不能畱
情其間頗覺省事講學近見延平李先生始畧窺門户
而疾病乘之未知終得從事於斯否耳大概此事以涵
養本原為先講論經㫖特以輔此而已向來泛濫出入
無所適從名為學問而實何有亦可笑耳示喻蘇程之
學愚意二家之説不可同日而語黄門議論所守僅賢
其兄以為顔子以來一人而已恐未然頃因讀孟子見
其所説到𦂳要處便差了養氣一章尤無倫理觀此想
<pb:KR4d0226_WYG_110-8b>
淵源來歴不甚深也正蒙建陽舊有本近來乆不曽見
俟病少間當為尋問也然此書精深難窺測要其本原
則不出六經語孟且熟讀語孟以程門諸公之説求之
涵泳其間當自有得然後此等文字可循次而及方見
好處如今不須雜博却不濟事無収拾也若果如此有
味則世間一種無𦂳要文字皆為妄言綺語自無工夫
看得矣近集諸公孟子説為一書已就藳又為詩集傳
方了國風小雅二書皆頗可觀或有益於初學恨不令
<pb:KR4d0226_WYG_110-9a>
吾弟見之又恨相去稍逺不能得吾弟來相助成之也
　　　程允夫
表叔墓刻不敢忘重煩督趣愧恐然此尚有少曲折異
時得面論而後下手乃為穏當先集亦難於出之正亦
有所疑耳吾弟近所為詩文有可寄示者否某向到湘
中所語甚多然皆草率不足觀謾令大兒寫拜魏公墓
一篇去此等閑言語正使絶出亦何所用况又不能佳
乎然姑以寄意焉可耳
<pb:KR4d0226_WYG_110-9b>
　　　程允夫
觀志觀行此章上蔡謝先生言之最詳盡大抵聖人本
意只論孝子之心耳至於事有不得不改者又出於不
得已非其心本然也此義亦通上下而言不必專指人
君也
天命之謂性則通天下一性耳何相近之有言相近者
是指氣質之性而言孟子所謂犬牛人性之殊者亦指
此而言也
<pb:KR4d0226_WYG_110-10a>
自聖人言之忠恕即道也曽子之言是也自學者言之
則由忠恕可以至道也子思之言是也二先生及上蔡
論此詳矣宜深體味之不可只恁麽説過
浩然之氣大剛直當從伊川之説更宜深思必有事焉
而勿正心勿忘勿助長此固是下工夫處然於此須識
得箇本體始得眀道舉鳶飛魚躍活潑潑地以為與此
意同須要識得方有下功夫處不然才着意便是正才
不着意便是忘無有是處
<pb:KR4d0226_WYG_110-10b>
聖人之於天道詳來問似看此章大意未分眀摘句理
會宜其不通
心往一段語皆有病心固未嘗亡但人舍之則有時而
不自見耳所謂道心惟微者此也
　　　程允夫
聞以職事忤上官暫移他局不知所争何事若所當争
乃見所守此外榮辱不足道也昨誤聞劉智夫得江西
倉臺即以書道吾弟及一二知友姓名得其書乃云雖
<pb:KR4d0226_WYG_110-11a>
出妄傳然已為轉語王南强矣計必能相知但未知新
憲為誰耳此辭職告老皆未允而向來阜陵異議之人
趙詹皆已行遣此獨漏網有所未安已上自劾之章矣
上意必無他但勢必不免於何劉之口亦已判然於心
不復為求全計矣
　　　程允夫
某病脚恰一月矣尚未能履地而時論又攻之於外因
知語黙之有時然語已在前矣今欲黙之能有所及乎
<pb:KR4d0226_WYG_110-11b>
學徒不欲一旦盡遣恐或反致張皇然已不多自此來
者勿受可也帋尾之喻已悉然臯陶宥之而尭曰殺之
毋乃兩失其職耶
　　　彭子夀(龜年/)　(以下止堂之孫沚家藏/)
中間傳有召節固疑其非美意已乃不然方以為喜及
承惠書又知開府以來經理次第尤以為慰然以時勢
料之亦决知其不能乆既而果聞已有奉祠之命矣却
不見有文字想又從中而下也此在髙眀無所輕重但
<pb:KR4d0226_WYG_110-12a>
鳴吠狺狺日甚一日其勢必須大有處分其禍不止於
搢紳而已也想以此故亦未能釋然奈何奈何某今夏一
病㡬死亟上挂冠之請并辭近職蒙上厚恩未即聴許
將欲受之而去嵗曽議菆陵者例皆獲罪自惟狂妄不
應獨免遂以自劾章上計今已有行遣顧地逺未即聞
耳閒中讀書却有味但目已偏盲其未盲者亦日益昏
披閲頗艱耳緣此閒坐却有恬養功夫始知前此文字
上用力太多亦是一病盖欲應事先須窮理而欲窮理
<pb:KR4d0226_WYG_110-12b>
又須養得心地本原虚静眀澈方能察見㡬微剖析煩
亂而無所差錯若只如此終日馳騖何緣見得事理分
眀程夫子所謂學莫先於致知又未有致知而不在敬
者正為此也濓溪諸書亦多是發此意下問之意但以
此説推之則其受病之原與夫用藥之方皆可見矣
雄附逺寄良荷扶衰之意茶五十餅漫附回使以供粗
用背時可笑大率如此也薌林逝去在渠髙年固無恨
但後輩失此典刑亦自可恨也舟御不經于越否亦聞
<pb:KR4d0226_WYG_110-13a>
之否度不免一南轅得免踰嶠幸也茂獻必相會賤迹
既不自保又深為諸賢憂之夏中之病由此増劇中間
幸小定今又復作人謀不可及矣奈何奈何
　　　彭子夀
得張元徳書竊聞大斾已次豫章今當税駕里門矣乍
歸想一番應接有不能免者然自此杜門少休神觀益
得玩心卒究大業安知天意不以是玉汝於成乎願益
勉旃以慰期望零陵經由頗得從容否復有一書幸為
<pb:KR4d0226_WYG_110-13b>
遣致得不浮沈乃幸
　　　孫季和(應時/)　(以下季和之子祖開家藏/)
某到此緣所請未報邦人恐虎兕復出於柙邀畱不得
去已申省且畱此矣黄岩糶濟得伯和諸公在此商量
雖未有定論然亦當不至疎脱但水利一事諸公以為
非得一見任官主持不可下手某已撥萬緡今使與食
利人户興役矣諸人欲得賢者復來見欲差出縣丞却
煩吾友攝其事主此工役不知可來否專令此人奉問
<pb:KR4d0226_WYG_110-14a>
幸子細籌度見報若不穏當則當别為申奏專差措置
水利亦無不可但在賢者之來與否耳(如不可來幸為/計度見任官中)
(有何人可委謝户如何欲/煩詢之不知渠肻來否)此事非小若得黄巖無水旱
則鄰邑俱無饑饉之憂向後乞得錢更増益之耳(度本/路水)
(利未有大/於此者)餘姚之旱與上虞分數如何幸博詢見諭
　　　孫季和
燭溪蕭寺頃嵗盖嘗一至其間今聞挾書過彼亦有學
子相從不勝遐想也精舍諸題悉煩着語屬意皆不淺
<pb:KR4d0226_WYG_110-14b>
三復歎想恨不即同晤言也此來觀書日用必有程度
及所得所疑有可見告者因來及一二以發講論之端
為幸
　　　孫季和
來喻諄悉備詳為學次第甚慰所懐大抵學者專務持
守者見理多不眀專務講學者又無地以為之本能如
賢者兼集衆善不倚於一偏者或寡矣更望虚心玩理
寛以居之卒究逺大之業幸甚
<pb:KR4d0226_WYG_110-15a>
武夷佳句足見雅懐更求小詩數篇暇日見寄
　　　孫季和
先志不敢忘但以家居困賔客無緣得就今既之官却
恐應接稍希可以具藁便并送崇禮處令轉致也但書
石須更屬人盖目昏殊甚不堪此役一破例之後求者
繼至無詞可以却之朋友間如楊子直書儘有法如不
識之當為轉求也
　　　孫季和
<pb:KR4d0226_WYG_110-15b>
示及易説意甚精宻但近世言易者直棄卜筮而虚談
義理致文義牽强無歸宿此弊乆矣要須先以卜筮占
决之意求經文本意而復以傳釋之則其命詞之意與
其所自來之故皆可漸次而見矣舊讀此書嘗有私記
未定而為人傳出摹印近雖収毁而傳布已多不知曽
見之否其説雖未定然大概可見循此求之庶不為鑿
空强説也(如元亨利貞只是以卜得此卦者大亨而利/於正耳乾卦彖傳文言乃孔子推説非文王)
(本意也又嘗作啟蒙一書亦已板行/不知曽見之否今往一通試看如何)書小序不可考但
<pb:KR4d0226_WYG_110-16a>
如康誥等篇决是武王時書却因周公初基以下錯出
數簡遂誤以為成王時書然其詞以康叔為弟而自稱
寡兄追誦文王而不及武王其非周公成王時語的甚
(吳才老胡眀/仲皆嘗言之)至於梓材半篇全是臣下告君之詞而亦
誤以為周公誥康叔而不之正也其可疑處類此非一
太史公雖用其體而不全取其文如商紀中所載湯誥
全非今孔氏書也雖其詞龎亂不若今書之懿然亦見
遷書之體或未必全是師法書序也(按漢書遷嘗從/孔安國受書)大
<pb:KR4d0226_WYG_110-16b>
抵古書多此體如易序卦亦是此類若便斷為孔子之
筆恐無是理也先墓志文不敢忘但為歸來悲冗中未
暇落筆今當少暇旦夕得成當并寄叔度轉達也記序
諸篇大意皆正當而詞指清婉可喜此雖餘事然亦見
游藝之不苟也入蜀不過荆門否近得劉徳修一書今
有報章并書冊一匣寄之煩為帶行達之此公未識面
而書來極勤懇前日之舉全類東漢諸賢計雖甚疎而
其意則甚誠切矣亦可敬也恐帥君以婣家之故不能
<pb:KR4d0226_WYG_110-17a>
無嫌須調䕶之此非為劉乃為某計也可嘆可嘆
　　　孫季和
某衰老多病益甚於前今兩足拘重不復能動已兩三
月矣度氣血已衰無復完健之理只得未死且爾引日
已為幸矣然世道如此臭味凋落日見稀少亦何用乆
生為也(乆欲告老今方及格不敢自請而外郡不為保/奏只得一申省狀亦且發去或者恐觸禍機然)
(不暇/顧也)向承喻及祠記碣文以例不敢為人作文字遂不
復曽致思所示行實諸書亦已卷藏不在目前自此或
<pb:KR4d0226_WYG_110-17b>
有便别為寫一通來暇日試為整齊看如何然必三年
然後出之時運固叵量但恐夀非金石不能俟耳祠記
亦然但子游之封在唐為吳侯在政和為丹陽公而淳
熙所頒祀禮乃為吳公盖十子皆因唐之舊自侯而公
然不知何時所加頃年曽為申請禮寺行下亦無的文
今納長沙所刻一通去可試考之也帋尾無可講説之
云可為慨歎此固無復可以及人但不知年來自己分
上工夫又如何似聞頗畱意於詩文此亦恐虚度光隂
<pb:KR4d0226_WYG_110-18a>
也有如衰朽至於今日乃始追恨向來之懶惰今欲加
功而日子鋪排已不遍矣此當以為戒而不可學也
　　　孫季和
昨需祠記本不敢作以題目稍新不能自己畧為草定
數語漫錄去度未可刻以速涪城之禍幸且深藏之也
　　　孫季和
史公入覲不知復何所處禮畢亟歸亦佳事也某去秋
以病請祠不遂此間亦可少安而忽有長子之䘮悲痛
<pb:KR4d0226_WYG_110-18b>
慘怛無復生意請祠諸公已相諾而未被命計旦夕即
去此矣乆欲遣人至越中而未暇及今始能作書而迫
行匆匆又不暇詳悉所委文字亦未能遂就然不敢忘
異時未死終當如志也新刻數書各往一本崇禮兄弟
欲各寄一本而偶盡遂不能及亦不暇作書只煩為道
意也寧海僧竟如何秉彛好徳豈容泯滅於此可驗試
寄語招呼之若其意堅可率朋友合力助之以成其志
亦非細事也
<pb:KR4d0226_WYG_110-19a>
　　　劉子澄(清之刋以下廬陵胡/翼龍  静春家藏帖)
昨承有召命深以為喜然亦不知行止之計偶到城中
黄子來相尋具言近况為慰但求教竟不之領又以為
恨比日伏惟于役有相今或已至任所矣奏對得以伸
吐所學甚慰士友之望正學以言而不失淺深緩急之
宜在賢者必已講之熟矣黄子又説頗欲多所論白此
恐徒取草野倨侮之譏而匆匆晷刻之間勢必不容詳
細反復則是無故徧觸衆事之機紛冗錯雜而終無感
<pb:KR4d0226_WYG_110-19b>
寤之理不若畧舉大體切於上心者專指而極言之幸
而開納固為莫大之幸萬一未即聴從亦足以為之兆
異日猶可尋繹其端緒而終其説也它則非閒人逺書
可以一二指陳者在眀者熟慮而徐應之毋為匆匆以
致後日之悔也黄子又説見問人材之意此等事度非
吾輩事力所及正不須太遽也
　　　劉子澄
某幸如昨但伯恭逝去令人悲痛不可言昨嘗以子約
<pb:KR4d0226_WYG_110-20a>
訃告作書宛轉托子静送去相報近聞渠已入浙此書
恐未即達然訃報中必已見之傷悼之懐相與同之也
去年方哭敬夫今伯恭又如許吾道之衰一至於此不
知天意如何吾人不可不自勉未死已前協力支撑也
某在家應接隨分擾擾偷閒修得中庸及孟子下冊孟
子得公度卷子甚濟事也今且修此經書通鑑看將來
如何恐心目俱昬未必了得終遺恨於身後耳西山長
句及還家四言意象蕭散吟玩不能去心欲作數語奉
<pb:KR4d0226_WYG_110-20b>
答自覺意思局迫恐不能佳此是膏肓之病不知如何
醫治得寛平閒暇些子庶晚年身心稍安樂也沅倅令
兄墓表草定納呈不知可用否公度何為至今未歸報
中亦未見所擬官何耶曽子䟦語并往歸來方得細看
雖雜篇所収不如前意思終是好本子見錄未得附還
更有一二處當畧修耳近思續錄俟旦夕看畢奉報第
三錄亦佳但如此編錄得無勞心否因看書所得隨手
抄錄不妨若作意収拾搜尋布置即費心力亦須且省
<pb:KR4d0226_WYG_110-21a>
節為佳也盖中年精力非少日可比不可不愛惜耳諸
葛學須静也全文告因便錄示千萬荆州論語甚改得
好比舊本大不相似若不死更長進深可痛惜伯恭詳
審穏當有餘却不及此公俊偉眀快也韜仲不茍如此
不易其兄晦伯亦甚好它日皆未可量也子玉不聞問
旦夕有尤川便當寄書與之擇之何為至今不見歸直
卿近遣人來納幣甥女不成却是某女子也渠來春同
為金華之行今既聞伯恭訃决當如約某當一與俱往
<pb:KR4d0226_WYG_110-21b>
哭伯恭亦不欲爽前約也鄭景望亦殊可傷前書當報
去矣陳正已今在甚處公度當已歸來春之約不知竟
如何也某忽隨例沾誤恩念有罪無功不敢受又昨奏
與獻米人推賞諸公不為施行前日不免於詞免狀中
極論其事遞中得周參書亦於報書中懇之未知竟如
何聞江湖間水旱螟蟊民已薦饑不知州縣有無措置
然今年比之去年事體尤不易也廬陵當不至此此間
却差稔但剽掠公行甚於常嵗州縣坐視不復介意此
<pb:KR4d0226_WYG_110-22a>
亦殊可慮耳眷集中外俱安諸郎一一佳茂愛女夭折
可傷平父次女與泰兒同嵗向許議昏近亦不育其女
幼而解事甚可惜今此兒未有親不能不掛懐抱耳向
丈得書却來説及薌林集要序甚恨未得見也序文豈
敢僣易然此却好題目但恨晚輩不當作又苦心力衰
畏作文字耳景陽眀年且在致逺家否向見其説話意
趣儘好恨不得欵曲講論今既相逺又無由得相聚耳
向得書朱君岑何字偶不記憶更告批喻彼中交逰學
<pb:KR4d0226_WYG_110-22b>
生并為一一品題以來尤幸史老所薦皆淛東知名士
亦不易但陸子静亦入此保社不知果已行未耳惠况
紙墨筆帖良以愧感無物可寄祭禮及二小書漫往幸
収之昨得延之處祭禮三家方屬鄭丈補入而渠已物
故旦夕更屬新將也弟子職女戒本各為冊而皆以雜
儀附之(令人家小兒女各収/一本讀誦為便也)今此冊為印者所并又缺
雜儀一本不容復改然此無多字致逺更能鋟版流行
亦教化善俗之一事也但女戒向見伯恭説欲刪修一
<pb:KR4d0226_WYG_110-23a>
兩處忘記問之不知向來曽説及否吕氏二書似亦可
刻并廣之也
　　　劉子澄
某還自莆中道間大病㡬不能支卧家月餘幸未即死
然神氣衰憊比之春中又什四五矣雲臺將滿方欲俟
批書畢遣人宛轉致懇復求舊秩忽尤延之送勑來乃
蒙朝廷檢舉直差雖似小小行遣聞新揆却甚以為恩
意亦為一番勞擾但去冬案後収坐未曽决遣不知此
<pb:KR4d0226_WYG_110-23b>
又折得過否耳只恐反露綫索觸着駭機亦復任之不
能深以為憂也王漕送示二月十一日手書三復喜慰
不自勝但趙南紀云長沙中冬已見報而老兄正初始
得知之何其晚耶今自劾之章復乆未報不知何以處
之要當極力再請以得為期得朝士書皆云爾其相鄊
慕而未相識如張元善者尤拳拳也先聖象荷寄示然
此乃湖學所藏昭陵賜安定本向見陳眀仲有之因託
定叟傳得其溫良恭遜之容比此又精善恨未得令兄
<pb:KR4d0226_WYG_110-24a>
見之也所謂顔子者相傳是伯魚薛士龍亦云恐湖學
當有所傳也偶有便人草率附此不知書到時朱轓皂
盖已在甚處所欲言甚衆例不敢出自覺近日意思頗
似向來所甚惡者喻玉泉之論矣年力頺侵志不勝氣
至於如此可懼可懼
愛直記文甚佳昨日拜鴻慶勑偶得一絶云舊京原廟
乆烟塵白髮祠官感慨新北望千門空引籍不知何日
去朝真年衰易感不覺涕泗之横集也
<pb:KR4d0226_WYG_110-24b>
　　　劉子澄
吳大年附到春間所予書足以為慰比想經暑涉秋尊
體益佳健但不知求去不遂之後諸事又當如何想亦
不以此而改其度也細讀來書似於此未能忘懐獨蒙
記憶之語又似戲謔病根依然故在也克已工夫不是
易事願益加意而勉焉則區區之幸也
　　　王子合(遇/)　(子合之侄孫鎔家藏/)
前書所喻祭禮之位昨因嘗以為疑但不如此又難區
<pb:KR4d0226_WYG_110-25a>
處若只祭三世猶可以曽祖考妣居中而祖東考西然
東位考妣之坐已自難設(祖考東而妣西則妣坐迫近/曽祖不便考西妣東又與今)
(人坐次/相反)若祭四世則一位居中二位居東一位居西殊
不齊整(兩兩對設又似/敵禮不分尊卑)况左昭右穆亦是異廟而廟皆
南向即與今人相向設位不同又相向設位則舅婦之
坐東西相見亦甚不便似不若只以南向西上為定之
為愈也
　　　劉共甫　(以下胡徳方<md:KR4d0226_SBCK_004-12a>¶家藏/)
<pb:KR4d0226_WYG_110-25b>
自領鄂渚所賜書後一向不聞問或云體候嘗小不快
不知所苦何恙淺深如何逺方無由得的信徒有懸情
耳比日秋凉伏惟忠勤有相鈞候萬福向來微恙失去
乆矣宰路虚席國論一新㡬微之間安危所係衆謂眀
公宜還鈞軸尚此遲遲不無觖望然上流之重當此之
際寄任亦不為輕更願進徳愛身審於舉措毋使中外
窺覘有所竊議此為増崇望實鎮服夷夏之本甚恨相
望之逺不獲以時宻罄所懐雖在荒迷不忘憂歎耳區
<pb:KR4d0226_WYG_110-26a>
區過計以為萬一氣體小或未復故常則塞垣髙秋不
宜乆處伏惟深以家國大慮為心勿為目前華靡細娛
牽制囘奪則於此不難處矣孔眀擇婦正得醜女奉身
調度人所不堪彼其正大之氣經綸之藴固已得於天
資然竊意其智慮之所以日益精眀威望之所以日益
隆重者則寡欲養心之助與為多焉某自罹禍罰號慕
之餘無復事事稍得溫習舊學苦淡寂寥之中時有絲
髮之見乃知前日所學問者極為草草而欲以此仰希
<pb:KR4d0226_WYG_110-26b>
聖賢下脱塵俗亦以難矣方作書為欽夫言之想其未
免於此也然此事自古聖賢近代先覺言之已詳病在
學者自立意見别作一般主張耳其詳非面莫能究顧
所謂寡欲養心者其大端也不識髙眀亦有意乎荆州
聞極荒凉無賢士大夫可奉談燕人心至危恐乆流放
難復収拾願日取古聖賢書熟讀深思以袪物慾之蔽
幸甚欽夫造朝後至今未得書不知所論如何想彼却
時得書也
<pb:KR4d0226_WYG_110-27a>
　　　劉共甫
嵗前嘗以書附族叔司理除夕得書云開正方得行今
不審已達未也此叔年已礙選格今該慶恩恐可叅部
得少垂念幸甚渠亦非敢有過望也舊甌寧宰劉元升
者不知曽識之否其人㓗㢘曉事再為甌寧事辦而民
安之前後莫能及近宰新喻無故為程泰之按罷客於
臨江貧甚㡬不能自食江西人士皆稱而憐之如此人
者茍未有所歸亦可召而使也前書所稟孫教授者果
<pb:KR4d0226_WYG_110-27b>
何如近復細讀其文必自重而不茍合者似此一等人
恐又當降意求之若俟其僕僕以求已則終不可以得
之矣此有邵武守楊獬浦城宰呉燠政皆可觀近以事
涉其境見其士民交口稱頌浦城之政細民尤安樂之
兩人皆有文學非俗吏它時恐亦可備使令幸畧記之
也安道此來未及相見浦城為守侯所窘渠來始安跡
建陽科斂煩擾首劾治之此兩事甚佳也欽夫嵗前得
書為政之意甚美但所請與諸司均節一路財賦者不
<pb:KR4d0226_WYG_110-28a>
知者必以為侵官不知終能協濟否所論鹽法利害頗
與閩中相似渠但深排鈔法而以官般為善不知官般
果能無弊否其求訪人才之意孜孜不倦不自以其才
為可恃而畱意於此此尤可敬者使當世王公大人一
皆以此為心不俟人之求已而汲汲於求人則天下豈
有遺才廢事乎甚可歎也
　　　劉共甫
私門不幸老婦自去夏得疾荏苒踰年療治無瘳此至
<pb:KR4d0226_WYG_110-28b>
後一日遂至不起痛悼悽切不能自堪加以幼累滿前
將來百緒便有不能不闗心者尤非衰懶所宜未知所
以為計也昨聞尊體微不安深以憂念及此奉告乃始
釋然請祠未遂又聞繼有勞賜之寵此盖事功較著聖
眀深知雖有讒邪無間可入或者不復乆勞於外矣然
想亦未免再請也某祠敕已下適此衰麄尚未及拜受
聞昨來諸公將上辭免文字上復有除職之命幸諸公
白其不可遂止不爾則愈見顛沛然聖恩深厚何以論
<pb:KR4d0226_WYG_110-29a>
報唯有修身守道以求無負寵嘉之意而已欽夫得書
云長沙傳聞某病消息殊惡此雖非實然亦竟遭凶禍
可怪也又具道其經理財賦之詳此足以惠一方矣但
趙漕去時意象甚不平不知今相見後復如何也昨蒙
喻及徽絹文字不知曽為剡奏否更得畱念幸甚盖雖
已有為之者更得一言之助則尤有力也近時鄭鑑對
䇿事想悉聞之明主可為忠言自是士大夫顧望蓄縮
委曲避就養成今日之勢今又自彼上言之後寂然無
<pb:KR4d0226_WYG_110-29b>
復繼者消長之㡬正在此毫釐頃刻之間益可寒心計
髙眀雖在外服未忘根本之憂亦當拳拳於此况望實
益隆眷禮益厚則圖所以収拾人才紀綱政體者其本
末先後必有一定不易之論區區於此更望勉旃千萬
幸甚祠祀責沈二刻拜賜甚厚但記中黙契於中者矣
悞作也字不知尚可改否繆文本不足以發揮崇徳尚
賢之意讀之既乆愈覺紕漏益増愧耳責沈之義昨已
報平父正為子髙沈姓耳承許續致只得未背者尤便
<pb:KR4d0226_WYG_110-30a>
也别紙垂喻永隆葬事具悉尊旨但彦集於此正自憂
勞唯恐不足以集事(但素不更事凡百過/於憂惴急迫而已)不審髙明所
慮何自得之自此竊恐聴言之際更當每加審諦使忠
賢日親讒慝日逺則乆大之業粹然無疵不獨施於州
里親族之間者其愛憎賢否各得其當而已僣易皇恐
余隠之事前日已嘗具稟二孫之禾恐止可撥四百秤
盖宋家所収自不多若可少増恐亦不可過百秤也唯
是隠之父子不解事來此干預宋家産業出言不遜(其/子)
<pb:KR4d0226_WYG_110-30b>
(尤/甚)恐將引惹方氏復來生事已令陳吳二婦作狀經府
告示之矣此非得已不審尊意以為如何
　　　劉共甫
過崇安日首詣三里視彦集所開地岡巒形勢目前無
大虧缺而水泉湧溢殊不可曉問之邑人亦無一人能
言其所以為病者但謂開壙太深使然今若移穴近髙
而淺其壙則無患矣此語使人不敢信因語彦集莫若
更呼術人别卜它處此數日亦未聞有定議政恐不易
<pb:KR4d0226_WYG_110-31a>
得耳然畱彼三日三往諦觀亦覺形勢有可疑處所以
致水盖非偶然顧髙眀未必信故不復白直論日前所
處曲折耳想聞此亦深軫念也
　　　劉共甫
杜門如昨無足道者但傳聞淮北音問不一心竊憂之
及問平父云屢得近書初不及此則彼為妄傳矣然事
之可憂者正亦不在是也近一二士大夫斥言近習無
所隠避上亦嘉納但崇信如初畧無變改之効不知又
<pb:KR4d0226_WYG_110-31b>
是何人陳此秘計欲以柔道不戰而屈天下忠義之兵
彼自為謀則巧矣而為國患日深奈何昨承委撰王公
集序已嘗具稟恐不能事以病髙眀前日偶與平父諸
人小飲醉卧中夜少甦因不復能寐感慨俯仰之間若
有開其意者忽得數十百言蹶然起坐取火書之竊意
以是為王公集序若可無愧但未知尊意如何耳(聞莫/子齊)
(所作行狀甚詳故序文中/及之得求一本見寄為幸)今屬平父附便拜呈恐不中
用却乞示下當畧改入題處别作䟦語為某之自言者
<pb:KR4d0226_WYG_110-32a>
授其子以見區區或粗可用而有當改處亦告垂喻曲
折當如所戒也平父昨令與伯謨説招致之意近聞復
當少緩亦已報之矣渠既未成詣門下欲邀來此相聚
而鄉人子弟不可率貧家又不能有以資之度其邵武
亦未必有相聚處貧悴日侵殊可念耳
元履之弟誠之者中間得所予賻金數年貿易稍有資
聚今秋因索債毆人邂逅致死遂盡索所賫又舉貸以
繼之然後得脱今一房四五口立見狼狽殊可憐然無
<pb:KR4d0226_WYG_110-32b>
術以捄之往時元履病中亦以此弟見屬今無如之何
親舊向來干擾殆徧又不容復有請不審樞宻或有不
費之惠得賜哀憐千萬之幸然渠初不敢有此望更在
裁處也
　　　何叔京(鎬/)
持敬之説甚善但如所喻則須是天資儘髙底人不甚
假修為之力方能如此若顔曽以下尤須就視聴言動
容貌辭氣上做工夫盖人心無形出入不定須就規矩
<pb:KR4d0226_WYG_110-33a>
繩墨上守定便自内外帖然豈曰放僻邪侈於内而姑
正容謹節於外乎且放僻邪侈正與莊整齊肅相反誠
能莊整齊肅則放僻邪侈决知其無所容矣(既無放僻/邪侈然後)
(到得自然莊整齊肅/地位豈容易可及哉)此日用工夫至要約處亦不能多
談但請尊兄以一事驗之儼然端莊執事恭恪時此心
如何怠惰頺靡渙然不収時此心如何試於此審之則
知内外未始相離而所謂莊整齊肅者正所以存其心
也
<pb:KR4d0226_WYG_110-33b>
　　　廖子晦(徳眀/)　(槎溪刻於紹州州學/)
去冬嘗苦臂痛累月不能詘伸今幸少安又以武夷精
舍初成不免與諸友朋來集甚恨賢者之不在是其溪
山之勝言有不能喻也祠記見屬所不敢辭但此間擾
擾俟還家草定尋便寄去只恐子晦官滿不及刻耳朱
舍人進用正當秦范之時畫䇿事却未聞説者必有來
歴可考也向見濓溪家本畫象服紫當是提憲所借眀
道廟象服緋但伊川不知所服向來南康只用野服葢
<pb:KR4d0226_WYG_110-34a>
伊川晚年已休致可不用朝服也二先生朝服當時未
有履只合用鞾了鄉飲酒禮石刻本所未見也所寄文
字碑刻畱家間未見而來書不及其名件不知果何書
也近思錄字大甚便老眼有便幸寄一二本
　　　魏誠之　(元履弟/)　(胡徳方家藏/)
志文所改大者如此其它悉如來喻填補矣愛君憂國
已云有志於當世足以見之此等事太切切言之又似
出位也奉親人之常行若一一紀載則日用百事皆當
<pb:KR4d0226_WYG_110-34b>
悉書矣興利除害賙人之急如所載請移粟恤親舊之
事便是更不必重出矣隆興乾道時政議不知是何書
頃所未見大抵此等皆非草茅所當言者表而出之恐
益生病不如為汎辭以包之也俚俗謂坂為富如此間
大富藉富皆坂字也向見荆南田官説營田處地名長
富即劉先主為曹操追及處史所謂當陽長坂也然則
以坂為富南北通語要之見於文字當作坂字也
　　　汪時法(大度/)　(婺州有刋帖/)
<pb:KR4d0226_WYG_110-35a>
别後不能一奉問但聞裂裳褁足逺送遷客為數千里
之行意氣偉然不勝歎服未及致書忽辱手示獲聞此
日劇暑客裏殊甚尤以為喜子約此行無愧臣人之義
而學士大夫粗知㢘恥如僕等輩有愧於彼者多矣聞
廬陵寓舍有園亭江山之勝又得賢者俱行相與講貫
亦足以忘其遷謫之懐也
　　　向伯元(浯/)　(以下伯元之孫公永家藏/)
承乏半年了無善狀求去不獲又未敢遽復有請凜凜
<pb:KR4d0226_WYG_110-35b>
然日惟得罪於民是懼它無可言也至此刻得周子象
圖書説賦凡五種并叙古千文重立直節堂記䟦尾等
率易各納一本敬夫為記濓溪祠堂子澄所書亦并納
呈更立陶靖節劉凝之道原李公擇陳了翁堂方求記
於尤延之尚未到也得子澄書云書府有康節先生墨
蹟甚竒輙欲就請摹刻以垂學者只一兩月可了即專
人還納也
　　　向伯元
<pb:KR4d0226_WYG_110-36a>
春老夏初伏想林居幽勝有足樂者承喻玩意論孟之
書尤覺有味恨不得從容侍教於前也某不量疎拙輕
出從事無以補報縣官而乖忤貴臣㡬蹈不測賴上聖
眀保全至此且幸未至顛隮然殊未敢自保也去冬病
臂近方小愈然猶未至脱體呻吟之暇繙閲舊書亦有
一二學者相與討論足以自樂獨念逺去長者之側不
得講去所疑消釋鄙吝為恨耳
向見子澄説書府有康節書陶公詩地逺不敢借觀但
<pb:KR4d0226_WYG_110-36b>
時時想象此題目已覺清氣逼人也
　　　向伯元
紙尾批誨飲食必祭之説旨意深厚不勝歎服盖所開
警為已多矣君祭先飯先儒舊説盖本如此近世乃有
以為君祭必先黍稷者若然則其音讀亦自不同盖如
先儒之説則飯音上聲而為食之之義如近世之説則
飯為去聲而指所食之物二説雖若皆通然細推之則
恐先儒之説為長盖為賔主之禮則主人先客祭然後
<pb:KR4d0226_WYG_110-37a>
客祭主人食而後客食今既侍食於君則不敢當此禮
而子之於父臣之於君飲食必先品嘗之而後敢進亦
禮之所當然也故謂侍食者於君之祭也而已先食之
其義各得若如近世之説則君祭之先後有非已之所
得與者且祭之先後自有常禮上下同之不必專言君
祭乃先飯也鄙見如此不審尊意以為如何昨承喻及
嘗見大學鄙説近有修定本張君抄得幸試取觀有以
見教千萬幸甚
<pb:KR4d0226_WYG_110-37b>
　　　向伯元
某頃叨除用出於意外懇辭幸免猶然復忝郡寄上恩
厚矣但年來目疾殊甚恐不復堪吏事免章再上諒必
得之也子澄去秋以書來告别方此憂念繼得公度書
乃知遣書之後不六七日遂至大故發書一慟痛不可
言然至今未能遣人奠之日以愧恨也交逰凋落如晨
星矣復失此人吾道亦殊失助也
　　　向伯元
<pb:KR4d0226_WYG_110-38a>
三數年來無日不病而今年為尤甚神思疲憊筋骸縱
弛飲食不至大減而肌膚消削日就枯槁蒲栁之姿望
秋先殞每聞老友聰眀輕健過絶於人未嘗不歎衛生
之有經而愧謹疾之無術也祠祿將滿未敢再請而朝
廷記憶遂有鴻慶之命杜門竊食雖若可以終身然舊
京原廟隔在異域每視新銜不勝悲憤之填膺也臨江
張洽秀才迂道相訪後生有志不甚易得因其行附以
此書并令請見幸予其進而教誨之
<pb:KR4d0226_WYG_110-38b>
　　　向伯元
蒙寄示先正遺文斂袵警誦不覺終篇竊惟忠義之操
髙尚之風生平之所想象鄉往而不得見者今乃得窺
其一二大者於翰墨文字之餘何其幸耶蒙需䟦語晚
生豈敢僣越然不敢不有以見區區慕用之私也胡公
汪公皆人物標凖名論一定誰得改評時事傳聞有足
憂者每念扶持三綱之語益令人感慨也
蒙誨諭格物之説不勝悚仄前輩立言豈敢輕議但以
<pb:KR4d0226_WYG_110-39a>
河南夫子所謂物我一理才眀彼即曉此者觀之即宛
轉歸已者似稍費力耳兼窮理功夫亦是且要識得事
物當然之理積乆貫通之後自然所行不疑而實理在
我隠微之間亦無私念河南所論條目甚眀恐亦不必
事事比擬然後為得也又反身而誠乃躬行之至無一
理不實有於吾身非為一時見處發也鄙見如此不審
髙眀以為如何無由面請因風不吝垂教千萬之幸然
張君所傳大學本子近日又多所更定稍覺平實恨未
<pb:KR4d0226_WYG_110-39b>
有人寫得拜呈也
　　　向伯元
山間少得過從目昏不敢讀書舊學寖隳深以自歎然
閒静從容却覺意味亦深長也昨得子澄書具道昨寄
武夷佳句深有教督之意再加紬繹乃悟微指不勝感
佩之至近聞汀劍之境有嘯亂者官軍挫衂勢甚可憂
貧病支離彷徨瞻顧未知税駕之所奈何奈何
御書古文孝經有墨本否欲求一通此書無善本欲得
<pb:KR4d0226_WYG_110-40a>
此讐正也
　　　向伯元
某祠官秩滿比已再請聞諸公已相許旦夕必得之又
且藏拙休息病軀何幸如之尚恨貧窶未能即挂衣冠
景行髙風耳昨蒙委撰先集後語不揆荒拙率爾草成
今附便拜呈恐有未當幸却垂喻容改定也晚學不當
僣易迫於嘉命不敢辭耳
　　　向伯元
<pb:KR4d0226_WYG_110-40b>
昨以所撰先公文集序藁本拜呈未蒙鐫改方此悚仄
今奉教帖反得褒賞之詞此豈所望也子澄相愛又素
多可其言恐亦未為不易之論更望詳之有未安處却
幸指示乃可傳逺耳子澄新除知識多以為疑聞吾丈
亦有着甚來由之語此至論也然尚幸闕期未到得且
從容耳子卿官期必不逺未及為書極懐想也景陽得
時親几杖甚幸真足以銷鄙吝之萌矣
　　　向伯元
<pb:KR4d0226_WYG_110-41a>
周公去相尚畱義興豈過婦家少駐耶近方寄得一書
問訊之勸其速歸不知今已出江上未經由必相見當
能道所以然者某不恨其不早去恨其不勇為也天下
豈有兼行正道邪術雜用君子小人而可以有為者去
嵗入都時已知其必有今日之禍無疑矣
令子知丞歸來文字竟足未耶今時諸司文字多為有
力者所取至或同僚數人同署一紙而脅取之者此與
法令所謂恐喝取財者何異火色如此平進者何自得
<pb:KR4d0226_WYG_110-41b>
之正當量分自安想賢郎熟聞㢘靖之教其必有以處
此矣
　　　向伯元
某向來妄意作一二小書初不敢以示人近年自覺昏
憒不復更有長進有欲傳者因以付之今納四書五册
仰塵燕几恐有悖理幸望指教尚及鐫改也
　　　向伯元
子澄竟以薦賢遭論與某去冬波及之章正相先後但
<pb:KR4d0226_WYG_110-42a>
渠在郡與閒居不同昨聞俟罪丏祠未許此恐當力請
而歸乃佳不審尊意以為如何近得其書甚恨不能早
追長者之後塵也景陽何故却歸廬陵乆不相見不知
後來學業如何也
　　　向伯元
某衰病之餘去秋復有哭女之悲支離凋耗益已甚矣
昨叨除命一辭不獲方欲春深闕近力申前請而代者
忽以章罷便有奏事指揮聞命彷徨不知所以為計已
<pb:KR4d0226_WYG_110-42b>
專人致懇不過旬日當有决語萬一未遂即不免一行
祈哀君父庶遂本懐耳江右之形勢必難勉强也子澄
去替不逺醜正之人又以憂去意其可以善罷從容而
歸今乃竟不得免又且便着道學兩字結正罪名世路
如此豈復更容着脚不如且杜門讀書只作殘年飽飯
之計庶無後悔耳所恨相去之逺不得時扣函丈日奉
誨言以滌塵襟銷滯吝此為恨恨耳
黄壻已歸三山赴馬帥之招爲今秋漕試計也後生輩
<pb:KR4d0226_WYG_110-43a>
未忘進取為此計較亦復可笑耳前所納諸書有不當
理處切幸指教易數比之諸家已極簡易要非侍坐從
容不能究其説也寵惠銕鏡川墨拜領銕鏡謹置之對
坐常以自照如長者儼然臨之不敢不起敬也
　　　林井伯(成季/)　(以下井伯外孫方之泰家藏/)
某碌碌如昔近旬日來訟牒頓希可以藏拙但經界指
揮未下不知竟如何昨夕地再震不知彼中如此否趙
帥有來期未此但聞帥司已發牌印去它則無所聞也
<pb:KR4d0226_WYG_110-43b>
經界若行欲挽退翁仲則一來但其地皆煙瘴之鄉不
知二君肻一來否煩為微扣之别有有精神耐勞苦&KR0533;
任事而能戢吏愛民者不妨更為尋訪喻及此或亦專
人去約此不厭人多分頭勾當庶事易集也
　　　林井伯
示喻福公令孫好學之意甚慰鄙懐昨擇之書來亦嘗
及此遺書中間編得草本未曽寫净兼亦止是記得諸
公行事大畧若欲究其學問根源則不如讀其所著之
<pb:KR4d0226_WYG_110-44a>
書為有益也伊川先生多令學者先看大學此誠學者
入徳門户某向有集解兩冊納呈福公其間多是集諸
先生説不若且看此書其間亦有少未安處後來多改
動旦夕别寫得當寄去換舊本也
　陳公令孫之字謂何幸批報近思錄亦好看煩并為
　説達之也
　　　林井伯
承喻諸賢肻來之意尤以愧荷但指揮至今未下聞有
<pb:KR4d0226_WYG_110-44b>
陽操兩可而隂實力沮之者此雖兩郡貧民之不幸然
使區區之願不讐則亦拙者無窮之恨也蔡周諸君雖
未識之然既為賢者所稱已筆之於簡矣惠安文字此
正以臬事之故不敢數與之通問無由可致力也某前
月脚氣大作兩旬然後愈又苦臂痛中間小愈今復大
作作字如此它况可知它不可意者甚多已專人求去
矣
　　　林井伯
<pb:KR4d0226_WYG_110-45a>
某衰病發歇不常醫者以為風氣非脚氣似亦有理此
數日來却幸小定然亦未敢自保也經界之命雖下然
已後時恐妨農功未敢下手又不免費分疏尚恐有避
事飾詞之責然亦無可奈何也學古之薦昨得帥書嘗
語及此公論所在人無異詞也簡卿文字極荷不外但
某平生畏人來討文字亦自守不敢求知之戒不敢以
其所賤者施之於人故未嘗敢作此等書如學古亦只
是自首薦之未嘗為轉求也千萬見亮為幸
<pb:KR4d0226_WYG_110-45b>
　　　林井伯
某去秋今春兩次大病今夏第三女子得疾療治驚憂
凡百餘日竟不可救老懐傷痛不可堪忍病軀緣此愈
見衰弱奄奄度日無復生意江西之除雖感聖恩然形
神如此豈復更堪仕宦已申省懇辭矣萬一未遂臨期
須力請以得為期也通老所言極荷畱念成都事已報
過未知果如何若真有此可謂疎脱幕府諸人亦不得
為無過矣擇之去住不知如何正恐子直亦不自安也
<pb:KR4d0226_WYG_110-46a>
　　　林井伯
錄示氣訣極荷畱念不知曽試如此行持否効驗果如
其説否然尚有一二處未盡曉異時須面扣也福公書
來亦説不成為三山之行可見審重之意又䝉寄惠武
夷長句平易宏深真有徳者之言也欲作書和韻附此
便致謝以雩字韻險揑合未成且俟後便恐因見次問
及幸為道此意也
趙帥進職因任可喜但聞開湖事都下亦頗紛紛人之
<pb:KR4d0226_WYG_110-46b>
多言亦可畏也
　　　林井伯
某憂苦杜門卜葬未定忽叨収用之恩顧此私計實有
未便已力懇辭勢必得之此間築室之舉作未及一已
覺費支吾甚悔始謀之不審也臨漳紛紛後來又不止
此薄徳繆政累及僚友深以自愧師中必已歸到前日
便人尚未回也彼中諸朋友喜各安佳便遽事冗未及
上狀各煩致意趙卿文字未得下筆前日被潘恭叔來
<pb:KR4d0226_WYG_110-47a>
守乃翁志銘畧為草得一兩紙便覺便旋白濁夢寐不
寜此豈治筆硯之時哉永嘉林復以墨來見觀其所製
頗似可用求書南逰因附以此朋舊間恐有可為可譽
處幸畧道意已深喻之不敢有望於賢者矣郡侯好事
或使知之亦佳
　　　林井伯
閒中何以閲日想不廢探討之功伏臘之計不至入思
慮否來春當復為一出計否風波渺然未知所止泊也
<pb:KR4d0226_WYG_110-47b>
某去年不甚病今春乃大作㡬不能起廖子晦到此見
之經由相見必當語及也今幸且能喫飯讀書然眀年
便七十矣來日能復㡬何不知不覺輥到此窮極處亦
可笑也餘干乆不得書今年為黄子由徐子宜觸動機
闗又復飜騰一上未知何時得平静也仁里諸賢想各
安佳草堂想論著不輟今年病中看性理文字不得僅
繙得一二小小文書有未識來歴處欲質所疑而不可
得殊鄉往也師是兄弟為况如何師中想非乆赴官矣
<pb:KR4d0226_WYG_110-48a>
履之亦相聚否别後所進何業也
　　　林井伯
某今年頓覺衰憊異於常時百病交攻支吾不暇服藥
更不見效只得一兩日静坐不讀書則便覺差勝但魔
障未除不容如此兩日偶看長編至燕雲事便覺胷次
擾擾如在當時廟堂邊境之人甚可笑也閩中一嵗而
䘮三雋皆未老而遽化近又聞子約之䘮貶死異鄉尤
足傷悼想聞之亦為悵然也鄭公得請奉祠歸享甲第
<pb:KR4d0226_WYG_110-48b>
之盛想不復以當世為念矣自其開府之初得一通問
後恐蹤跡累人不敢再遣今却不可不致書輙有一緘
外題只納左右處幸擕見面納之免思憂慮渠向書來
亦只封與詹元善盖恐人之知之也
　　　趙子欽(彦肅/)
友人林井伯文軒之從子也今往赴省因過餘干勞苦
故人之在難者其義甚髙到都下不欲參學以避時論
欲得一僧舍安泊數月不審能與致力否渠知識自多
<pb:KR4d0226_WYG_110-49a>
但難於見人故欲且得僻處潛伏耳
　　　方若水(壬/)
承喻深悉賢者才業如此及此未為世用之時加意講
學勉力職事以修其在我者至如士民薦舉之類亦當
有以禁之勿令復出不知它人如何如某乆居閒處見
此等無非迎合以是心常惡之當官處遇有此等或察
其情有姦弊即繫治之不少貸也别帋所喻三先生祠
記多事不暇作兼長泰設此似亦無謂也縣學文字適
<pb:KR4d0226_WYG_110-49b>
此擾擾未暇詳閱要之此等粗合有司程度足矣學者
須令此外識得一用心處乃有益耳舊課新詩及啓皆
善但四六須更看前輩歐王曽蘇所為乃佳然亦不足
深畱意也大學近改兩處及未印間改之為善其它民
間利害當就州府理㑹龍溪事亦不足深計渠固未嘗
喻及也程帖已領白杜本後䟦有記眀道一二事并附
入亦佳
大率諸義皆傷淺短鋪陳畧盡便無可説不見反復論
<pb:KR4d0226_WYG_110-50a>
辨節次發眀工夫讀之未終已無餘味矣此學不講之
過也大率鬭揍已字太多反失正意据題意則治已字
輕以仲尼字重輕處只消拂掠説過不必如此装得太
重也
　
　
　
　
<pb:KR4d0226_WYG_110-50b>
　
　
　
　
　
　
　
　晦庵别集卷二

<pb:KR4d0226_WYG_111-1a>
欽定四庫全書
　晦庵别集卷三　　　　　　宋　朱子　撰
　　書
　　　方耕道(耒/)
所示劄藁備見勤懇之意至誠感動理必可伸但未曉
其名色不知所論為己眀白與未耳㓂事亦不審其曲
折若如前書所喻欲以不加桎梏之類為感動之術則
在我者誠亦有以取之矣大率天下事循理守法平心
<pb:KR4d0226_WYG_111-1b>
處之便是正當如盗賊入獄而加以桎梏箠楚乃是正
理今欲廢此以誘其心欲其歸恩於我便是挾私任術
不行衆人公共道理况恩既歸我怨必歸於他人彼亦
安得無忿疾於我耶此等事病根不淺頃它時面見更
於源頭理㑹耳眀道先生記彭中丞語云吾不為它學
但自幼即學平心以待物耳此言可念也信筆及此深
愧率易然以老兄樂於聞過勇於徙義必不以為怪也
桂林春來未得書不知為况如何求歸不獲甚可念程
<pb:KR4d0226_WYG_111-2a>
簿得安其職幸甚許宰書已領矣所喻不敢為乆安計
在邑一日且料理一日事甚善至所謂不為乆計者亦
須决定去得如其不然即此言反為害矣
　　　方耕道
前書所布當蒙深察既不欲宻之又不欲公言而發之
盃酒之餘恐尤未安以愚意觀之既為辟客即非泛泛
属官之比有所見聞正當宻言之耳但亦當斟酌是否
量度時宜使有益於主人而無傷於事體乃為盡善若
<pb:KR4d0226_WYG_111-2b>
一言不契即欲忿然引去以為髙則吾不知其説矣千
萬幸聴此言盖非獨老兄一身之得失實吾道興衰所
繫切告詳思此言有深味不可草草看過也暇日讀何
書易傳恐宜熟觀且虚心玩味未可便容易領畧亦不
須更立新説且只看他聖賢處事詳緩曲折處不要作
書讀且只作事看也皇甫文仲甚不易得老兄所以箴
之者甚善聞渠亦甞相勸真得朋友之道矣吾人之意
豈是欲耕道為容説媕阿之計只是要得是當耳寛猛
<pb:KR4d0226_WYG_111-3a>
之説前書已具言之更告畱念令弟書來甚佳大慰乆
别之懐欲别上狀雪中手凍不能辦又急欲遣人候南
軒安信只附此見區區凡百且勸賢兄寛以耐事逺方
既難得朋友兄弟便兼切偲之責凡事仔細商量為佳
也
　　　方耕道
昨承書知所苦増進不勝驚憂既稍甦惺莫已旋向安
矣偶按事天台奏乆不報此必有掩蔽聪眀黨䕶奸惡
<pb:KR4d0226_WYG_111-3b>
者以此畱滯多日欲討少錢物奉助醫藥而不可得今
逐急那得五十千遣去老兄且加意寛心將息不必過
慮令兄伯華不及别書想且相照管恐耕道病倦遣去
錢物幸為檢入也
　　　方耕道
昨日遣書匆匆不盡意比想體中益佳健矣人參三兩
恐客中或闕用今遣致之幸視至迫遽不及詳布
　　　鄭景眀(昭先/)　(以下景眀之孫至家藏/)
<pb:KR4d0226_WYG_111-4a>
某老懶不堪比復大病今雖小愈猶未復常已上投閒
之請度嵗交或可歸卧故山矣承以職業頗為當路所
知甚善甚善更在勉力講學使知益眀而行益修則固
不患人之不已知矣
　　　鄭景眀
示喻讀書未能無疑固應如此然且漸就易曉處求一
入頭下手功夫且讀且行則乆之自有見矣
　　　鄭景眀
<pb:KR4d0226_WYG_111-4b>
太湖保伍施行有緒乃為强豪所撓敗深可歎惜官府
不足倚賴如此子厚之不能安居固宜然遷徙重事不
可草草已屢作書勸之矣小人凌上之風漸不可長能
為風曉邑大夫有以正之乃縣道政事所當然非獨為
子厚計也
　　　鄭景眀
往來頗談佳譽更宜勉力隨事及人亦逺大之基也破
賊受賞果應功令亦復何嫌府公寛厚想不至有沮難
<pb:KR4d0226_WYG_111-5a>
但恐吏輩過有邀求為可憎耳某懇辭除命候畢䘮𦵏
已不得請但臨漳經界報罷已引愆俟罪勢必不成行
也
楊生道夫鄉居托芘甚幸聞其懦弱頗為人侵侮或有
不得已之懇幸稍左右之今時外縣例以無訟為美政
善良不無受弊此不可不知也
　　　朱魯叔　　(以下莆陽方楷家藏/)
薦書不知竟可得否彼中諸公都無書來固不容效力
<pb:KR4d0226_WYG_111-5b>
然亦知自信之篤想不以此忉忉也向所附去文字官
事之餘一日豈不看得一兩段未説要得十分通徹但
時時得此澆灌心胸亦須有得力處也南海樂章乃今
廟中祭享時所用之樂或云其譜乃唐朝所頒與今世
俗之樂不同故欲得之耳只問尋常主行祭事吏人便
可得之只録其篇章名號次第便中寄及幸也(聞説曲/名皆連)
(環/也)
　　　○學古
<pb:KR4d0226_WYG_111-6a>
某忽被鐫免之命想已見報矣罪大責輕固無足言而
累及知友殊使人愧恨蔡季通經由治下恐道間不免
有所煩凂幸以某故少加照瞩渠於此事本無所預殊
可念也士俊推官想以鄉里之舊自能周旋更不致書
然語次亦幸宻喻之也
　　　○學古
聞郡中此來紛紜殊甚繆政致此夫復何言但累及諸
賢例為羣小所辱令人不平耳新史君到事當自定但
<pb:KR4d0226_WYG_111-6b>
不知龍溪事竟如何耳少懇有紙萬張欲印經子及近
思小學二儀然比板様為經子則不足為四書則有餘
意欲先取印經子分數以其幅之太半印之而以其餘
少半者印它書似亦差便但紙尚有四千未到今先發
六千幅便煩一面印造仍㸃對勿令脱版乃佳餘者亦
不過三五日可遣也工墨之費有諸卒借請已懇髙丈
送左右可就支給仍别借兩人送至此為幸借請餘錢
却還盡數為買吉貝并附來然須得一的當人乃佳不
<pb:KR4d0226_WYG_111-7a>
然又作周昇矣昨亦已懇髙丈為根究此人不知如何
庫中墨刻亦各煩支錢買紙打十數本内獻夀儀及永
城學記多得數本不妨獻夀儀要者更多也恐印不辦
即續發來不妨但吉貝早得禦冬為幸耳
所印書但以萬幅之太半印經子其餘分印諸書平分
看得㡬本此無版數見不得多少也臨行時令庫中刻
一書目如已了幸寄來也
　　　方耕叟(耒/)　(方之泰家藏/)
<pb:KR4d0226_WYG_111-7b>
　耒敬問改過行已之方願先生賜之一二言使耒自
　此得朝夕從事於斯口誦心維知所敬畏庶㡬前姦
　之不復邇其亦古人盤銘書紳之義云耒拜稟
夫子有言弟子入則孝出則弟謹而信泛愛衆而親仁
行有餘力則以學文其言雖約然在耕叟今日改過修
已之方莫切於此耕叟勉旃它未有以告也五月十四
日某書
　　　皇甫文仲(斌/)　(以下文仲之孫撝家藏/)
<pb:KR4d0226_WYG_111-8a>
因遣人至九江市省馬恐為駔者所欺令一稟指揮幸
與畱意千萬之望又有一事軍中請給條例合支細色
者每碩只支六斗不審軍府見作如何施行幸子細批
喻
　　　皇甫文仲
辟書已下否行之遲速若有嚴君之命不必遷延賁之
初九其義甚眀此不足為笑而適足以見髙誼耳然行
日千萬更遣一報欲附書也四九侄專去請見非有素
<pb:KR4d0226_WYG_111-8b>
約亦不敢令輙往幸早遣其歸也
　　　皇甫文仲
鞠㑹向熱想未可來此中見治一教場甚闊亦未竟竟
即可試馳射容續奉報也
　　　皇甫文仲
示喻淮上新田偶有水患此天意更欲太尉且為國家
立功立事未許就此閒適耳大學或問今付來介看畢
幸示及易傳䟦語未敢容易更容擬定續奉報也荆州
<pb:KR4d0226_WYG_111-9a>
之行果在何日未即承晤臨風依然
　　　皇甫文仲
某昨來求去不獲近復有請其詳具南軒書中此不備
言也左右到彼既乆南軒必朝夕相見講論當有深趣
所喻恢復規模誠不可易之論然今日亦惟南軒實做
得此工夫某輩衰懶只思縮頭豈可夢想此事也龍山
佳句可見一時賔主之勝恨不得為坐上客也所喻易
説實未成書非敢有所吝於賢者然其義理不能出程
<pb:KR4d0226_WYG_111-9b>
傳但節得差簡畧耳大抵讀書且當盡心於一家之説
不可如此貪慕疑惑况在今日老兄讀書便要道理受
用又與章句儒生事體不同但子細反復看教程傳浹
洽或更就上自節出𦂳要處看尤當得力也因見南軒
試以此説扣之亦必以為然耳
　　　皇甫文仲
人至辱書知還侍安穏即為荆渚之行甚慰所望大丈
夫所為正應如是耳張帥書煩致之暇日從容更可詳
<pb:KR4d0226_WYG_111-10a>
扣立身行道之曲折也但秋風已髙衝冒良勞千萬加
愛為禱弓弩甚荷畱念已别具數呈稟太尉但斗力太
强非羸卒所能發須少損之耳復之尤感深念但藥材
之屬又不免為賢者之費甚以為愧幸早遣還此侄子
亦不須乆慁館人也
　　　皇甫文仲
朋友數人往逰山北因欲請見太尉公以觀軍容之盛
諸君皆有志者而蔡君甞欲講於刑名分數竒正之學
<pb:KR4d0226_WYG_111-10b>
幸為通之使得聞其所未聞者因與俱來為數日之欵
千萬幸甚
　　　皇甫帥(倜/)
某頃者星江宻邇聲光不獲一見至今為恨年來奔走
疾病多故又不得以時致問起居尤切瞻鄉之勤兹辱
惠書且承喻及有以知賤迹之不敢為江右之行足見
髙眀相知之深相信之篤三復感慰不知所言又聞謀
居筠陽極為得䇿但太尉丈忠誠勇畧上所深知而公
<pb:KR4d0226_WYG_111-11a>
㢘之功見於今日者又如此竊計不日浮謗自消亦不
容乆此閒退矣某疎拙自信仇怨滿朝幸上聖眀未忍
誅斥今又叨竊祠祿安處田間戴此厚恩豈有涯量亦
不復敢有當世之念矣無由㑹面罄此心曲引領齋閤
臨風拳拳
　　　林子方(枅/)　(莆陽余師魯家藏/)
伏奉賜教恭審即日春和吏部郎中節傳所臨神相台
候起居萬福至感至慰但區區本欲一走前路謁見少
<pb:KR4d0226_WYG_111-11b>
償夙昔之願已托徐丞遣人見報日今未至而來使及
門則云台斾已從東路而上矣此亦有山路可至太湖
但衰病之軀兩三日來飲食失節氣痞腹痛似是所服
脚氣之藥多有凉性以致如此復此山雨隂寒薄人勢
不容進引領旌纛徒切馳情失此一見之便台坐徑躋
華要而賤跡跧伏窮山出處不齊何由復遂鄙願所冀
益懋徳業有以振起末俗衰懦之氣使吾黨之士與有
光焉則亦不必同堂合席然後為相見也頒惠茶藥極
<pb:KR4d0226_WYG_111-12a>
感厚意方意極佳服之有效别當致謝也
　　　林子方　　　(以下子方之孫友聞家藏/)
伏見大禮赦書有薦士之文而鄉人之議欲以布衣曹
南升為請如熊左史諸長者皆已列名具狀而某亦已
書其後矣某與之逰為最乆知其人為最深盖其學問
不為空言舉動必循正理識慮精審才氣老成雖自中
年即謝場屋而安常務實不為激發過中之行本實當
世有用之才非但狷介一節之士也昨陳正獻公作帥
<pb:KR4d0226_WYG_111-12b>
之日嘗欲論薦㑹以移鎮不果論者至今惜之若蒙台
慈參考衆言察其行實以時列上使得稍被朝廷招徠
之選足以見眀使者為國薦賢不遺草澤之意下使學
士諸生有所矜式興於㢘遜誠非小補東臺王丈亦知
其人語次扣之足以知鄙言之不妄也
　　　林子方
比嘗顓使拜書伏承誨答所懇牓文亦蒙畱念感幸不
可言區區此來所苦萬狀僅了今春荒政即欲丏祠以
<pb:KR4d0226_WYG_111-13a>
歸而所部皆以旱告盖去嵗之灾所不及處無不病者
而衢婺荐凶公私匱竭尤未知所以為計獨念貴境猶
可告糴已請於朝降本収糴且散牓自廣以東諸州以
招誘之矣恐番禺以西更有出米通販去處謹復具公
移并以牓文三百道仰累頤指散下曉諭不勝幸甚此
米到得四眀尚須般運方得至衢婺正自不易為力鼠
伎已窮日夕憂懼髙眀有可以見教者深所欲聞切望
因風指示一二幸甚
<pb:KR4d0226_WYG_111-13b>
　　　劉徳修(光祖/)　(以下後溪之曽孫曽元家藏/)
東溪語説拜賜甚寵伏讀再三乃知師友淵源所自深
逺如此士不知經果不足用信矣如韓子之言也地逺
無從親扣餘論又以歎恨耳嘗患今世學者不見古經
而詩書小序之害為尤甚頃在臨漳刋定經子粗有補
於學者前此欲寄傳之及宋子淵家而便人不為帶行
今内一通幸為過目還以一語訂其是非幸甚大學鄙
説一通并往所懇不殊前也此書附制司幹官孫應時
<pb:KR4d0226_WYG_111-14a>
頃在淛東時所舉吏也後生好學志趣不凡經由必得
進見倘辱延納而教誨之幸也趙天官所得書尚滯從
班未厭人望中間進對陳説甚苦有識雖益歸心然似
已不為上下所安矣消長之决諒已非遠嫠不恤緯之
憂伏想同之也傳之為况如何未及寓書并深馳仰耳
　　　劉徳修
竊聞榮被除書進參講席輔導得人善類同慶某幸得
為僚尤切忻幸姑此布聞餘容面慶
<pb:KR4d0226_WYG_111-14b>
　　　劉徳修
昨承載酒訪别情誼繾綣豈勝感歎恨坐逺不得欵承
餘論而遽為數千里之别也今晚或來早即行無由詣
違亦不及一見東溪先生重以悵惘又不敢拜簡以勤
誨荅也小史汪致眀頗謹欲事左右不審可容畱否謹
此遣前可否唯命它冀以時節宣訖致格君定國之効
千萬幸望
　　　丁仲澄　　(見臨漳語録/)
<pb:KR4d0226_WYG_111-15a>
來書深以其學侵畔為憂自是而憂之則有不勝其憂
者惟能於講學體驗處加工使吾胸中洞然無疑則彼
自不能為吾疾矣若不求衆理之眀而徒恃片言之守
則雖蚤夜憂虞僅能不為所奪而吾之胸中終未免於
憒憒則是亦何足道願老兄專以聖賢之言反求諸身
一一曉然無疑積日既乆自當有見但恐用意不精或
貪多務廣或得少為足則無由眀耳某比來溫習畧見
日前所未到一二大節自頗覺省力但昏弱之資執之
<pb:KR4d0226_WYG_111-15b>
不固尤悔日積計有甚於吾友之所患者乃承訪以所
疑使將何辭以對耶然以所聞質之則似不可不兩進
也程子曰涵養須是敬進學則在致知此二言者體用
本末無不該備誠用一日之功當得其趣不然空抱疑
悔不惟無益反有害矣夫涵養之功則非他人所得與
在賢者加之意而已若致知事則正須友朋講習之助
庶有發眀不知今見讀何書作何究索與人論辨惟無
欲速又無蓄疑先後疾徐適當其可則日進而不窮矣
<pb:KR4d0226_WYG_111-16a>
因書或有以見教勿憚辭費某亦不敢不盡愚也向見
前輩有志於學而性猶豫者其内省甚深下問甚切然
不肻沛然用力於日用間是以終身抱不决之疑此為
可戒而不可為法也
　　　詹尚賔(觀/)　(見南溪祠志/)
　孟子曰人有不為也而後可以有為又曰狷者有所
　不為不為之言則同不為之意似有别矣切疑狷者
　之病全在於有所二字於所當為者而不為則非知
<pb:KR4d0226_WYG_111-16b>
　所决擇之人矣狷者之所以不為者病在何處茍自
　知其偏加篤學力行審思眀辨之功便可至中耶抑
　氣質之偏自有定量終不足與有為耶
狷者但能不為而不能有為亦其氣質習尚之偏耳知
其偏而反之豈有終不足與有為之理
　孔子曰鄉原徳之賊也所謂鄉原者言不顧行行不
　顧言閹然媚世與夫同流合汙似忠信似㢘潔所以
　為徳之賊也嘗究鄉原之用心全在於衆皆悦之之
<pb:KR4d0226_WYG_111-17a>
　一句所以動他許多不正當底事出來若夫狷者之
　病只在於獨善其身非若鄉原之病於用心處有不
　正矣使知學問亦可以變其氣習耶抑亦受病之深
　藥力之所不及耶不則夫子何以云過門不入室為
　無憾其待斯人可知矣
鄉原患在求悦於人與狂狷正相反故夫子深惡之然
亦無不可變之理但恐其䧟溺之深不肻變耳
　　　志南上人　　　(見寒山子詩集後/)
<pb:KR4d0226_WYG_111-17b>
使至特辱惠書獲審比日住山安穏為慰天台之勝夙
所願逰往嵗僅得一過山下而以方有公事不能登覧
每以為恨今又聞故人挂錫其間想見行住坐卧不離
泉聲山色之中尤以不得往同此樂為念新詩筆勢超
精又非往時所見之比但稱説之過不敢當耳二刻亦
佳作也但攙行奪市恐不免去故步耳寒山子詩彼中
有好本否如未有能為讎校刋刻令字畫稍大便於觀
覽亦佳也寄惠黄精笋乾紫菜多品尤荷厚意偶得安
<pb:KR4d0226_WYG_111-18a>
樂茶分上廿缾并雜碑刻及唐詩三冊漫附回便幸視
至要出師表未暇寫俟寫得轉寄去未晚也寒山詩刻
成幸早見寄
　　　西原崔嘉彦　　(以下見南康集/)
前日詣見重有喧聒媿不可言奉告獲審經宿道體佳
勝為慰某前日出山至上京陂頭遇雨巾屨沾濕狼狽
可笑喜幸之深但恨已差晚耳承問之及感感餘俟入
城得面布也
<pb:KR4d0226_WYG_111-18b>
昨承枉顧棲賢得欵餘論為慰即刻伏惟動止佳勝昨
日之雨城中不能斂塵髙隠必多得之也米資少許别
帋送上幸視至魏甥恪即向來病甥之兄到此病作自
有手簡求藥幸審其證報之當為修製服餌也
昨日裴回三峽奉候乆之既以日莫遂東走楞伽折桂
失此一見殊悵想也奉告欣審即日殘暑道體佳勝庵
屋仰勤神用方丈牕牗只於兩旁為之大小隨意可也
承誨示并寄竹萌良荷厚意知煩親斸尤珍感也卧龍
<pb:KR4d0226_WYG_111-19a>
亭子已下手否向説栽竹木處恐亦可便令施工也人
還布謝草草復未有一物為報引領雲山第増媿仰
承手示聞還自徳安體用冲勝良慰昨夕聞山間雨頗
沾足城中殊少未敢廢禱祠也所喻當為立之庵中什
器俟一面措辦旦夕得雨後須一出郊諸容面道或因
入城幸左顧也
奉告承乍寒道體増勝為慰卧龍新庵主入庵未得一
往視之承其寄筍感感人還草草少間别奉問次
<pb:KR4d0226_WYG_111-19b>
　　　林師魯　　(以下先生之曽孫沂藏錄槀/)
某自幼年侍立先君子之側則聞先芸齋公之名而知
其相與逰之善矣不幸既遭大禍來居深山窮谷中與
世絶不相聞雖先君子之執友如芸齋公者亦無由一
望其顔色而受教誨焉孤陋塊處徒有嚮往之誠而無
以自致也比年鼎山蔣丈來尉兹邑因得從容請間以
訪先君子之舊逰然後知芸齋公之沒亦既乆矣私心
方竊自悲既又聞其有賢子者問學行義克世其家則
<pb:KR4d0226_WYG_111-20a>
又以自慰也去年林擇之不鄙過門以講學為事怪其
溫厚警敏知所用心皆如老於學者因扣其師友淵源
所自而得三人者焉曰程深父曰林熙之而其一人則
向者所聞吾芸齋公之子也於是始恨向者所聞之未
盡既而擇之又出送行序引讀之盖所以見属之意甚
厚雖竊自知其庸妄無以堪之而愛其文悦其義不覺
其三復而不能已也以是益知擇之之賢其來果若有
自而願見賢者之心日以切切方其歸時適在城府不
<pb:KR4d0226_WYG_111-20b>
能為書而徒属以問訊盖亦慿恃事契之重而不自外
焉兹者乃承捐惠長牋副以劄目情義周渥足以見不
忘舊故之厚而其禮與詞則惴惴然若後進之於先達
是豈所望於通家之舊哉不敢當不敢當自是以徃行
李往來幅紙之書有以警誨則為賜大矣若復為是使
人不敢當之禮而又告之曰先知覺後知先覺覺後覺
而已則非某之所敢聞也大學集傳雖原於先賢之舊
然去取之間决於私臆比復思省未當理者尚多暇日
<pb:KR4d0226_WYG_111-21a>
觀之必有以見其淺陋之失因來告語勿憚諄切豈勝
幸甚擇之此來得日夕聚首啟其不逮實有望焉社中
兩賢亦未獲見敢煩寄聲以為異時承教之地為幸
　　　林熙之
去冬枉顧幸得數日數奉名理感慰之深所恨空疎無
以少助潜思之妙耳奉告承别來春暖徳履萬福為慰
為慰第聞師魯遽不起疾深為悲惋美才髙志未克有
成既足深惜而朋從零落道學寡助此尤深可憂也想
<pb:KR4d0226_WYG_111-21b>
惟平日切磋義重有不易處者奈何奈何喻及仁説大
概得之但所謂三者皆心似便指作仁體此似不安又
謂推而上之尤覺閡隔有病莫若只於敬字加工乆之
自然當處見得不用如此臆度轉見汗漫支離不精切
也詩之比興舊來以闗雎之類為興鶴鳴之類為比嘗
為之説甚詳今此本偶為人借去未及錄呈大概興詩
不甚取義特以上句引起下句(亦有取/義者)比詩則全以彼
物譬喻此物有多不説破者有下文却結在所比之事
<pb:KR4d0226_WYG_111-22a>
上者其體盖不同也上蔡言學詩要先識六義而諷詠
以得之此學詩之要若迂迴穿鑿則便不濟事矣不識
髙眀以為何如
　　　朱魯叔　　(仙逰朱堂甫家藏/)
去嵗歸來計度不審妄意作一小屋至今方得遷居然
所費百出假貸殆遍今尚未能結裹圓備甚悔始慮之
不精也所喻今方具曉本末記之不難但年來多事精
力益衰日間應接不得少休纔得頃刻無事即須就寢
<pb:KR4d0226_WYG_111-22b>
俟其寧息然後可以復起應接更無暇看文字矣所欠
人家誌銘之属積壓無數擺撥不行恐未暇為吾弟記
此也然亦未敢不為俟定居後看如何或人事稍簡試
即為思之也齋記大字亦然
　　　余景思　　(以下仙逰洪震夫家藏/)
彼中學校如何亦頗有士人否聞南方風俗淳朴不汲
汲於進取正當勸以讀書講學開發其聪眀不當啟以
趨時干禄之技也暇日亦當有觀書味道之樂但僻逺
<pb:KR4d0226_WYG_111-23a>
難得師友此正在自著
　　　林擇之(用中/)　(以下文公之曽孫濬家藏錄藁/)
某侍旁粗安早稻既登民饑亦少瘳矣然朝廷所遣使
者方來所至揭榜施米十日市井逰手及近縣之人得
之深山窮谷尚有饑民却不沾及然所謂十日亦只虚
文只軺車過後便不施矣其實亦無許多米給得也世
衰俗薄上下相蒙無一事真實可歎可歎長沙人來得
南軒兄弟湘西朋友書有吾友書四封一角來人云自
<pb:KR4d0226_WYG_111-23b>
經由古田今并附此令自往相尋也書中所論疑義如
論浩然之氣處極好盖餒則便是缺了此正氣而氣之
本體常浩浩然也但自家身上自間隔了耳不知賢者
以為如何其他不能遍論以去人立索書不能子細也
書來并為詳論之文定祠記知言序遺書二序并錄呈
和章想書中自有更不寫去祠記渠令為看未穏處讀
之數過但見叢雜難整頓煩子細僉出及注合作如何
改易附遞來漕司東㕔令轉致此南軒甚欲速得之語
<pb:KR4d0226_WYG_111-24a>
張帥改定寫來芮漕處也三序并告參詳喻及幸更呈
諸同志議之既欲行逺不厭詳熟也千萬并祠記發來
　　　林擇之
已經新嵗學不加進而年嵗日侵甚可懼也承昏期在
嵗裏想慰老人之意又聞葺居奉祀并講盛禮想營治
不無少勞適此涸轍不能少奉助為愧耳文王之事考
之詩書誠如所疑然此馬肝之論也不若姑闕之以俟
來者不必身質之也問答方得草草一閲俟徐看有疑
<pb:KR4d0226_WYG_111-24b>
即報去偶此嵗首多事未暇也南軒一書比亦附致尤
川不知達否聞欲來延平别石丈能與擴之乗興一來
相聚數日否及諸朋友在此得一講論亦快事也擴之
不及别書承書并寄元禮耕老書信已領所欲言者不
過如前更不及别狀樓名既犯朋友尊長名則亦難用
况稠乃木稠非雲稠也更可擬得一二見報當為擇其
安者
　　　林擇之
<pb:KR4d0226_WYG_111-25a>
某憂苦如昨至節復不逺痛割不自堪幸朋友不鄙棄
責以講習怱怱度日且復支持耳擴之來此相聚極有
益其專志苦學非流輩所及但於展拓處終未甚滿人
意耳昨欲往臨安以資用不饒又南軒蹤跡不定且令
中輟今却欲且歸而嵗暮復來再三畱之以其歸省之
意甚堅不免聴之此間事渠必能一一言之不復縷縷
但元履適過此云得其子九月末書南軒求去不獲數
日甚撓此極知其必然不知渠又何以處之尚幸擴之
<pb:KR4d0226_WYG_111-25b>
之輟行也來書所論數條有未合處别紙具之但覺大
概氣象有粗疎處不知何故如此似更宜警省也某近
覺向來乖繆處不可縷數方惕然思所以自新者而日
用之間悔吝潜積又已甚多朝夕惴懼不知所以為計
若擇之能一來輔此不逮幸甚然講學之功比舊却覺
稍有寸進以此知初學得些静中工夫亦為助不小尚
恨未免泛然應接不得專一於此耳
　　　林擇之
<pb:KR4d0226_WYG_111-26a>
經説依後書所定甚善但止謂之經説不同諸字尤好
又春秋傳序四字不須别出但序文次行不須放低則
自然可見論語説下不須注孟子附字又欲移禮記作
第七卷而第一行下著二先生三字其後却題眀道先
生改正大學伊川先生改正大學其小序則仍舊附於
第六卷尾論孟説後盖此六巻乃其本書而後一卷今
所附者使不相亂乃佳也更白鄭丈看如何向借劉子
駒本改字多是胡家改定者非先生本書今不必用然
<pb:KR4d0226_WYG_111-26b>
恐有合參考者偶此本在家中今令此人去取納上更
仔細商量為佳外書既未備不欲遽出此事正不須忙
今草草做了將來有不如意又不免更易傳者人人殊
異無復可信天下後世非所以為乆逺計也并白鄭丈
看如何示及為幸孟子解此亦見從頭看起未容寄去
更俟㡬日也
　　　林擇之
某竟不免為此來初到事多殊不堪今漸定疊矣但野
<pb:KR4d0226_WYG_111-27a>
性危蹤皆非宜乆於此者見為此邦料理減税事旦夕
剡奏列上即繼以奉祠之請矣得否未可期但若不去
必無好出場盖已有氣類不同望風相疾者此要為不
足恤然亦何苦將身博彈射耶(云云/)來此間非案牘即
有賔客之擾比於退食則形神俱憊只得瞑目危坐収
拾魂魄以待事之復來殊不得看一字平生論著用盡
心力皆已有緒今乃墮此紛擾中不得卒其業精力又
已衰耗如此大以為懼朋友中有知識者亦皆為某危
<pb:KR4d0226_WYG_111-27b>
之乃知伊川先生做得易傳却是得涪州一行氣力也
擇之彼中相從者有可與進於此者乎此中一旬兩到
學中然殊未有慰人意處未去之間亦且試撈摸看若
幸指撥得一二人亦是一方乆逺利害也
　　　林擇之
某所請竟未報元履傳聞有添差台學之除此不待其
自請而擊逐之當路聴言待士之意可見矣所示諸説
皆甚精然鄙意有未安者别帋具之擴之亦有説當自
<pb:KR4d0226_WYG_111-28a>
封去因來幸反復之以歸至當計此所校亦不多但却
是不容小差處望速垂報也見喻太着之病此不能無
但與其浮泛無根不如脚踏實地為有進歩處耳祭儀
藁本納呈未可示人且煩仔細考究喻及日歴中事雖
不多然可以補事實之缺此書異時要須别刋乃佳耳
知與諸賢逰從日有直諒多聞之益甚善甚善數詩皆
佳率易和去不成語言勿示人也伯山家事如何晞之
似亦曽相見來今不記仔細也伯山質實可愛敬但亦
<pb:KR4d0226_WYG_111-28b>
染禪學耳向與深卿書乃附劍浦劉親不謂畱滯至今
欲撿藁本再錄去又思擇之所以告語之者必已甚悉
而不能迴則此書雖達亦未必有效耳今且煩致意但
信得孔孟程子説話及時試將許多詖滛邪遁説話權
行倚閣一兩年却就自家這下實做工夫看須有些巴
鼻也今只管狐疑不肻放捨又引眀道少時出入釋老
之事以飾其説何不將它平生説話仔細思惟看他所
以出入釋老處與自家只今全身䧟溺處是如何而直
<pb:KR4d0226_WYG_111-29a>
為此倀倀也又如前書所論馮道吕舜徒事此尤害理
曽與之劇論否此等處不理㑹則朋友之職廢矣發眀
義理此亦有之向來何故不曽見渠家似此文字固自
有好處尚多向見汪書甚珍秘之然便只向這死水裏
渰殺則更無超脱處矣不知世間見有六經語孟程子
文字既有志於學因甚不向裏面做工夫而収拾此等
以為竒特枉却身心可歎可恨也静勝軒錄却未見之
如文字不多幸為錄寄此近於蔡季通處見庭聞藁錄
<pb:KR4d0226_WYG_111-29b>
一篇乃楊昭逺記龜山所舉二先生語殊無精神悶人看
不得不知静勝之説又如何耳前日劉子澄寄得滎陽
公家傳(即吕原/眀也)中數段來一段説吕初學於伊川後與
眀道横渠李公擇孫莘老逰所見日益廣大然公亦未
甞專主一説晚更從髙僧宗本修顒逰觀此則吕家學
問更不須理㑹直是可以為戒亦不可不使深卿知若
不信則無如之何也拙齋有何説數詩幸早示及籍溪
行狀更為促深卿早寫寄來舜臣相見未向遞中亦附
<pb:KR4d0226_WYG_111-30a>
書矣項掾果如何若果有志當痛與説恐頽波之中救
得一箇半箇亦非細事也前書説有一賢宗室後來復
相從否福州有一同年趙彦徳(任丈/之甥)氣質亦甚好但一
向習詞科頃嘗畧勸之聞今年又往試可惜錯了路陌
也近聞張安國消息極不佳果如所傳亦可惜耳南軒
乆不得書不知為况復何如所論異同處亦未報不知
後來看得又如何也
深卿詩市廛差可隠未暇泛滄洲此兩句便是箇因循
<pb:KR4d0226_WYG_111-30b>
猶豫底意思宜其不能勇猛自奮於異學之中也擇之
押此韻處正中其膏肓不知渠還覺否此亦是偏處然
吾儕中人之質若無這箇意思定是埋沒了出頭不得
也
　　　林擇之
深父遂死客中深為悲歎其弟已為了後事過此無以
助之又此數時艱窘不可言(向來府中之餽自/正月以來辭之矣)百事節
省尚無以給旦暮欲致薄禮比亦出手不得已與其弟
<pb:KR4d0226_WYG_111-31a>
説擇之處有文字錢可就彼兑錢一千官省并已有狀
及香茶在其弟處煩為於其靈前焚香㸃茶致此微意
累年相聞而不得一見甚可恨也林宰興學之意如何
可尚可尚但聞其非乆受代亦須得後人信得及乃佳
不然恐徒費力而為主其事亦難為進退耳擇之已辭
尤川耶彼學中今復何人料理欽之寛中諸人能左右
提挈否石宰乆不得信不知其子病如何文字錢除前
日發來者外更有㡬何在彼擇之為帯得㡬千過古田
<pb:KR4d0226_WYG_111-31b>
千萬早示一數於建寧城下轉托晉叔寄來為幸或已
去手能為収拾專雇一穏當人送來尤便此中束手以
俟此物之來然後可以接續印造不然便成間斷費力
也千萬早畱意為妙須知昨已修定送伯諫處未取大
率事體亦只如所示但條目差分眀耳欽夫屢得書有
少反復議論未及錄去其大概曲折亦非面未易布也
力行固不易而講論要得是當亦復如此之難可歎可
懼渠所論如云論孟序中不當言漢儒得其言而不得
<pb:KR4d0226_WYG_111-32a>
其意盖漢儒雖言亦不得也不知擇之以為如何某則
絶不愛此等説話前輩議論氣象寛宏而其中自有截
然不容透漏處豈若是之迫切耶近又得皇王大紀諸
論其間大有合商量處不但小小可疑而已此間朋友
亦無甚進益不知擇之此來工夫如何甚欲一見而相
去益逺無由㑹面此情鄉往殆不自勝也向來召命屢
下既懇辭之又託人宛轉近得諸公消息似已許其辭
矣此事只得如此而貧病殊迫亦只得萬事減節看如
<pb:KR4d0226_WYG_111-32b>
何欽夫頗以刋書為不然却云别為小小生計却無害
此殊不可曉别營生計顧恐益猥下耳
　　　林擇之
歸自政和住家十餘日祭祀賔客書問之擾不得少暇
固無暇讀一字書今又當出崇安見新守令石宰相招
極欲往觀盛禮及與朋友相聚講論而日月匆猝如此
無緣去得甚以為恨不知擇之能撥忙一行否昏期既
在後月度尚可一行也擴之寄來文字皆已領前便承
<pb:KR4d0226_WYG_111-33a>
寄海物尤愧感也中庸因論致曲而能有誠然自眀能
動人以下已是誠之成功孟子所謂至誠而不動者未
之有也亦可見矣盖生知學知雖異然及其知之成功
則一而已通書正用此意然下文擬議便是致曲之事
亦若無異處也無所不用其極之説甚巧然恐其本意
未必果出於此必不可通闕之可也大學正經云云亦
以意言耳傳中引曽子曰知曽氏門人成之也南軒語
解在尤川未到所論大概甚當鄙意正如此又言行錄
<pb:KR4d0226_WYG_111-33b>
流布甚廣其間多合商量處中間以書告之然不勝毛
舉近得報云欲改數處亦未妥帖要之此書自不必作
既作而遽刻之此尤非便昨日得伯諫書亦深議此事
也近與伯恭往返議論稍多此人却向進未已今日臨
行無暇錄寄俟後便也
　　　林擇之
聞學中已成次第甚善但尤川學者不無恨於遽去耳
更能到彼少畱以慰其意否若能因遂過此小欵旬月
<pb:KR4d0226_WYG_111-34a>
尤所望也某此如常所欲言者前書已具之矣㳺成之
來訪其人開爽有用之才也極可喜可喜然更能加沈
潜義理工夫所就當益可觀耳渠到此之日擴之亦來
得數日逰談少快幽鬱之懐但聞浙中學者議論多端
亦殊使人憂悶耳以此深欲早就前書之志庶㡬小補
於世不為天地間一蠧物者而理義未精日力不足為
之奈何
　　　林擇之
<pb:KR4d0226_WYG_111-34b>
辱書知講學有緒深以為慰是日偶與元履及諸朋友
在鑪峯新庵共増懐想也縣學須知甚精宻但寫得未
有倫理方欲為畧整頓㑹少冗未暇也所論仁恕之説
恐不必如此立説只當以語解為正遺書所云或是一
時之説不必如此牽合補綴也午節在近想須歸省古
田既未可必即不若且來尤溪耳精義印造未辦辦即
如所喻也㳺成之甚欲一見之恨相去稍逺耳彪徳美
赴省囘過此相見得一夕欵只是舊時議論且云欽夫
<pb:KR4d0226_WYG_111-35a>
見大本未眀所以被人轉却亦聞擇之所在恨不一見
也
　　　林擇之
某此碌碌如昨無足言但獨學不長進而逺近朋友亦
未見超然有所造詣者嵗月如流良可憂懼耳擇之尤
川畱㡬何時所論何事此亦乆不得書矣因便仔細報
來還家已來為况又何如日下作何工夫亦可一一報
及相去既逺難得相聚相聚往往又不能盡所懐别後
<pb:KR4d0226_WYG_111-35b>
令人常有耿耿不滿之意後㑹不知復在何時又不知
便得相見果能彼此廓然無許多遮障隔礙否它人固
難語此而於擇之猶不能無遺恨不知擇之又自以為
如何也二余在此日乆占之警敏彛孫淳静皆可喜但
亦未敢與説向上去恐别生病然又似太冷淡今其告
歸云過邑中須為一兩日畱可更與切磋也熙之不及
别書相見煩致意擴之亦然得婺州報云薛士龍物故
甚可傷而不及識之尤可恨也尤溪學記及克齋記近
<pb:KR4d0226_WYG_111-36a>
復改定及改去嵗仁説答欽夫數書本欲寫去而二公
行速不暇且寄欽夫語解去看畢寄還并論其説
　　　林擇之
某哀苦之悰秋來増劇顧念日月易得而音容邈然發
於夢寐尤痛切不能堪也此間諸人相聚自五月以後
以季通大病無甚倫理近又以事歸旬日間復來便為
入城計亦無復講論之暇矣南軒竟不免去國道之難
行乃如此可歎可歎初意其自上饒歸可以一見今却
<pb:KR4d0226_WYG_111-36b>
由浙中水路還湖外又聞少畱吳興避暑不知果如何
渠在榻前儘説得透初謂可以轉得事機要是彼衆我
寡難支撑耳
　　　林擇之
聞縣庠始教閭里鄉風之盛足以為慰所示文字皆甚
佳深父埋銘讀之使人惻然興於朋友之義答問後便
多寄使得反復為佳恐有建寧便只寄晉叔處可也承
許見訪因往尤川甚善但經營創始之勞如此未能數
<pb:KR4d0226_WYG_111-37a>
月而休宰解官擇之辭職畫一之規又將安所付授耶
須及此物色得可相繼者庶㡬不虚費賢宰許多心力
商量為佳近看中庸於章句文義間窺見聖賢述作傳
授之意極有條理如繩貫棋局之不可亂因出己意去
取諸家定為一書與向來大字章句相似未有别本可
寄只前日畧抄出節目今漫寄去亦可見其梗概矣論
語未知焉得仁後來竟如何説因來幸詳及然此須與
雍也仁而不佞孟武伯問三子原憲問克伐怨欲不行
<pb:KR4d0226_WYG_111-37b>
夫子不為衛君殷有三仁管仲如其仁數章相貫推説
方見指意耳吾斯之未能信斯字何所指而言或云自
指其心然否晝寢之義孰安凡皆望思之見報
　　　林擇之
師魯深父皆有書來相属勤甚吾友相聚之夕視此凡
陋寧堪諸賢許與之過耶師魯寄來論解數篇極佳未
暇細讀已覺儘有合商量處旦夕因書相與評之又看
如何擇之所造想日深累日不聞益論塵土滿襟矣
<pb:KR4d0226_WYG_111-38a>
　　　林擇之
得欽夫書論太極之説竟主前論殊不可曉伯恭亦得
書講論頗詳然尤鶻突問答曲折漫錄去一觀遣人遽
不能盡錄其大概是如此欽夫云已得擇之前書亦殊
不以為然也拙齋深卿近有何議論某向答深卿書渠
以為如何前日方答此書了李伯間來訪劇論三兩日
舊疑釋去遂肻盡棄所學而從事於此乃知此理卒不
可得而殄滅彼迷溺而不返者亦可憐矣近何叔京過
<pb:KR4d0226_WYG_111-38b>
此少畱未去伯問季通皆來集講論甚衆恨擇之不在
此耳適因舉滿腔子是惻隠之心江民表云腔子外是
甚底請諸公下語已各有説更請擇之亦下一語便中
早見喻也石子重得書云來年赴官欲約擇之相聚不
知能赴其約否某意甚欲相挽一來而卒不可得為恨
耳擴之得安信否比來氣體如何前欲此來今極暑未
可動秋冬間能同一來慰此哀苦否墳所已畧就緒儘
可相聚矣
<pb:KR4d0226_WYG_111-39a>
陸崇安相㑹否渠今冬必來赴官某表兄丘子野欲求
一依託書館處不知渠請人否告為託朋友宛轉問之
便中見報此兄近日為况益牢落欲此甚急幸千萬畱
意或託拙齋深卿問之尤佳
　　　林擇之
得失既往不足言正惟立身行道是乃榮親之大耳比
來少得通問而累書無所講論不知進學工夫如何深
以為念也此間朋友亦無與薦者但邵武饒克眀赴省
<pb:KR4d0226_WYG_111-39b>
前日過此耳季通伯謨皆苦貧極無憀也某不敢受俸
乃以無太府歴頭於法有礙非敢以為高而時俗已不
相察况其大者可歎可歎逰山開正即行承有偕行之
意甚善但恐來已不相及然某過衢信到婺女須少畱
能來彼相及亦佳耳欽夫書適有便已發去渠得疾之
由説者多端似亦非一朝一夕之故所由來逺矣近數
得書云安徤勝前此必病起過意將䕶之力也今日聞
有静江之除盖近日羣小屢有敗露上意必是開寤思
<pb:KR4d0226_WYG_111-40a>
向日之言故龔實之入參時事似欲小變未知竟何如
耳此間文字亦未有緒通鑑工夫浩博甚悔始謀之大
鋭今甚費心力然業已為之不容中輟須來年春夏間
近入山僧寺謝絶人事作一兩月期畢力了之乃可盖
心力不强其間稍似間斷便覺條例不貫故須如此耳
　　　林擇之
某杜門如昨無足言者但吾人罪戾蹤跡顯不可揜只
得屏跡念咎切不可多與人往來至如時官及其子弟
<pb:KR4d0226_WYG_111-40b>
賔客之属尤當逺避勿與交涉乃可自安此不惟擇之
當深戒之如克之亦不可不知此意也
　　　林擇之
某區區粗遣無足言者但齒髮日衰徳不加進日負憂
愧耳潘文處人已歸欲俟秋冬遣人相取想所報書自
言其詳矣如此却得且從容家居區處庶務亦是一事
但郡中之約恐又不得不應切須審處使乆逺無悔吝
乃佳耳必不得已入學亦不妨只要自處得是當此更
<pb:KR4d0226_WYG_111-41a>
在子細也趙帥乆不得書湖事想已畢自此宜且安静
勿興功役為佳相見亦可力勸之也渠昨許草堂之貲
因話為扣之然不可破官錢恐又作鄭景望也
　　　林擇之
福公為賦武夷詩押舞雩字更和不得遂至今未得報
謝其書兩日前方和得成亦不免只躡故迹欲作書煩
附達之恐已歸旦夕自别宅去也造屋事得帥且止之
甚善昨闗目思量許多紛紛都從十二詠首篇中一我
<pb:KR4d0226_WYG_111-41b>
字生出來此字真是百病之根若斫不倒觸處作災怪
也
　　　黄商伯　　(以下見南康集/)
某俯仰塵俗日負初心率意妄行無所聞過自决其不
可乆於此但以向議陳請一二事計論未備牽畱至今
此數日來奏牘始具一二日遣行即并上請祠之章矣
姚泉近方歸番陽木炭之請亦未果往亦三五日間中
行也老兄下車已乆學中規範計當一新所以為教使
<pb:KR4d0226_WYG_111-42a>
之聞之諸生莫亦有可與進於此者否此中課程不敢
懈然亦未大有益為可懼耳門不逺計常通問恐於鄙
繆之政或有所聞人還幸賜批誨至懇至懇愚頓見事
極遲非面命提耳反復諄悉不能諭切幸不惜痛言之
也
某欲借盛府祭器祭服依倣製造有牒上幙府書懇府
公更望一言之助使必得之為幸或恐有大不可携者
得令人畫圖詳識其尺度之廣狹高下淺深以見授亦
<pb:KR4d0226_WYG_111-42b>
幸也
祭器尤荷垂念但期日已迫未及製造亦有事力所未
及者且復專人納還幸付主者然亦疑其未便盡如古
制度也
木炭事申泉司果見却未知所以為計幸復思其説以
見教也
某再上祠請皆未報日夕思歸而兩縣破壊姦民亂政
不得不有所更革鉏治似聞傳者以為不恕然亦只此
<pb:KR4d0226_WYG_111-43a>
數日間决遣事竟亦當少息矣盖大慝既懲小者自當
退聴耳但木炭事泉司不從又以蠲租未報未敢再列
上前請若遂臨行須更上此奏以償夙心也
某衰病支離求去未得日惟得罪於士民是懼然近日
兩邑得同官協力詞訴却粗衰少但賦租之弊未能有
以寛之殊不自安耳學中講説不敢廢近亦頗有能問
者兩邑亦令整葺教養庶㡬有嚮風者敝政恐有所聞
切告垂諭至懇至懇
<pb:KR4d0226_WYG_111-43b>
示諭極感愛念之意此亦近方聞之惕然内懼即已行
下戒約及令住催下户它負之可寛者矣又得鐫論益
信所聞之不妄更當申儆之自此有所聞更望子細批
誨直截譬曉今者來教似已未委曲矣切懇切懇
前兩月配一作過寨兵於隆興中間忽為彼府押囘公
文中備坐判府安撫龍圖待制台判押囘本寨殊不可
曉已囘牒復押去矣煩閑為詢之想是忘記是外路外
州配來誤以為所部不則别有他意也彼中幙府僉書
<pb:KR4d0226_WYG_111-44a>
滿紙此等事不能覺其繆甚可笑也
此幸無他但建昌之事聞之不早見告者又皆不得其
真僅若為强豪遊説使人愈疑惑近不免煩僉判自往
調䕶始得其真乃知此郎不長厚誤事如此然縣小無
官未有可遣代之者甚以為撓耳山野之人不堪吏職
此亦可見旦夕遣冬書更當力請庶不乆為吏民患苦
也
某衰病如昨緣建昌事憂撓不可言雖已遣官檢旱且
<pb:KR4d0226_WYG_111-44b>
以後期申省自劾勢須畧減得分數但此縣官吏無一
人能為百姓分别黒白自此之後凌弱暴寡將有不勝
其敝者未知所以為計令人曉夕不遑都昌亦甚費力
二十年無事之身心一旦至此深以自歎他無可言也
警誨諄復敢不銘佩但區區每見凌弱暴寡之徒心誠
疾之故其發每有過當今當承命而改之然恐終不能
盡去也
某昨甞專以建昌事自劾求去昨日人歸諸公又不將
<pb:KR4d0226_WYG_111-45a>
上勢當復請耳
勝私書來説此間受租米事初疑其過徐究之果然雖
已究治然人生精力能有㡬何若事事如此索闗防則
無復閑泰之時矣其所論弊政非一已封呈廟堂冀必
得去萬一如欲此助為不小也所懐萬端無由面論但
日來愈覺歸思浩然不可遏耳
某月初已專人丏祠後得臨安相識書速令來請云諸
公已有許意至今尚未歸必是適值四眀計至未敢將
<pb:KR4d0226_WYG_111-45b>
上度不過旬日必可得矣建昌納苗實有照管不到處
然與抑强似不相干税務依法収税亦非州郡所得與
况士大夫下争商賈之利無恥至此亦何足䘏近日曽
編管建昌一健訟假儒傳者必又喧沸此事自信甚篤
絶無可疑是非毁譽付之衆口少忍旬日則吾已在汶
上矣
强盜三人配隸嶺海乃向來驚恐都昌之人昨以其情
重法輕稍加毒手經由隆興恐有司以為疑幸為白錢
<pb:KR4d0226_WYG_111-46a>
丈一言於帥座交管傳押為望此輩吾人所共疾想二
公不以為過也
喻及帥座下喻之意已悉此是兩路三州利害如此理
㑹甚善向來亦欲申請而未暇安得謂之侵官本軍今
方欲援例有請也然謙徳之盛不敢不承幸語及之
此間白鹿洞已畢功前日往釋菜開講矣延合肥吳君
為職事但渠為書社所拘恐未必能往却有楊學錄者
與一二後生欲往也
<pb:KR4d0226_WYG_111-46b>
某請祠先遣人昨夕已歸後輩尚未到周子充曽厚伯
極為致力而竟不效且更看後信如何恐亦且悠悠也
初來不為乆計近復動却歸心在此殊不便今既如此
便冄請得之亦是一兩月事不免又且整頓此破落家
計以俟譴逐耳昨緣収江溥親戚船税㡬為所論當時
得此一章亦是草草出場也
此間楊僉忽丁憂郡中事愈費力萬一不得去狼狽不
可言也奈何木炭却已得減免矣
<pb:KR4d0226_WYG_111-47a>
白鹿洞成未有藏書欲干兩漕求江西諸郡文字已有
劄子懇之及前此亦甞求之陸倉矣度諸公必見許然
見已有數冊恐致重複若以呈二丈托并報陸倉三司
合力為之已有者不别致則亦易為力也書辦乞以公
牒發來當與収附或刻之金石以示乆逺計二公必樂
為之也旦夕遣人至金陵亦當徧干本路諸使者也
某請祠不得比復狂妄輙有所陳計程三五日間當以
罪去已盡遣書冊冗長還家此數日來翹足俟命但未
<pb:KR4d0226_WYG_111-47b>
知何所向耳此間諸縣狼狽税務絶無南來舟楫勢亦
不可復為矣比復苦旱近始得雨然亦未能沾足也日
間雖無事然意思不佳絶不得近書冊懶困即思睡耳
白鹿洞記納去一本又一本寄梁文叔煩遣致之不及
作書也五賢祠記楊廣文自納去矣
某無狀居此一年有餘率意直前不能違道干譽得罪
於士民多矣請祠雖已報聞然旦夕自當以他罪行遣
不至乆為仁里之害也示喻曲折深荷愛念然必欲使
<pb:KR4d0226_WYG_111-48a>
某餧㗖虎狼保養蛇蜴使姦猾肆行無所畏憚而得歌
頌之聲洋溢逺近則亦平生素心所不為也姓髙人事
文叔在此備見首尾此而可恕則亦無以官吏為矣至
如木炭錢事亦是州郡所當為而幸上司之見聴方恨
不能推類盡蠲苛擾初不以是而求歌頌於斯人也此
錢都昌所減獨多乃是毛掾攷究之力此人固有過當
處然細詢田野之言而攷之案牘以求其實則前日銷
骨之毁亦云甚矣此舉枉錯直之間所以難眀非有道
<pb:KR4d0226_WYG_111-48b>
以照之則自謂公心者未必非私意之尤也區區不喜
自辨又於老兄不可有隠情故乆不知所以為報今偶
有便信筆及之非欲較此是非乃欲老兄深察於公私
名實之間則真得其所謂本心之正耳
此邦圖經不齊整而都昌為甚數日來欲畧為修整而
不得工夫又無人能為物色圖畫諸邑供來皆不可曉
甚覺費力也楊僉之去甚失助新來兩掾似亦可使也
少凂西山有徐騎省篆書游帷觀大字及許真人井銘
<pb:KR4d0226_WYG_111-49a>
煩為致一二本便中示及五賢祠記納去一本更有一
兩刻續致也都昌恐有合入圖經事望垂諭它委勿外
某鄉辱誨諭奉報疎率既而思之殆無以答愛我之垕
深以愧仄自此有聞不以虚實尚望不替前日之念乃
幸之甚
旱甚不雨禱祠未有以感格日夕憂懼隆興不至此否
家貧願隣富若亦似此間則更無可仰矣奈何奈何
此間為旱災所撓都昌縣官稍解事又請得盛族黄省
<pb:KR4d0226_WYG_111-49b>
幹同措置必可無慮但建昌官員皆不足倚仗又遍詢
彼邑寄居士人無有能分此憂者意欲懇南卿為同邑
官區處庶㡬下情稍通吏不敢肆其姦罔不知渠肻俯
聴否渠雖徳安人而建昌亦有産業知彼民情故欲倚
以為重耳敢煩語次試為叩之若許幸早見報當專致
書禮請也
歸見張帥更勸其通放米船濟此艱阨千萬千萬
某比日懍懔丏祠得知舊報云恐可得果爾甚幸然救
<pb:KR4d0226_WYG_111-50a>
荒之備什已七八成矣旱苗約須放及八分勸諭發廩
得盛族倡率三縣共得穀十萬斛矣但前書所扣王南
卿事不知曽為偵之否幸早報及也得子澄書云廬陵
發䇿持論甚正甚慰甚慰小錄求一本便中早寄幸甚
此間中選者數人甚厭物論白鹿諸生文字老成其次
曹生秀發可喜但尚欠琢磨小榜之首彭君尤佳惜不
與薦書也已約兩榜之士來白鹿相聚未知皆能來否
爾此間事未去間不敢一日少㢮恐得鄉間有所聞望
<pb:KR4d0226_WYG_111-50b>
一一見諭也
某力疾救荒未見涯涘而傳聞遽云云聞之甚懼未知
將何以副其實也南卿已到此相處甚欵但渠欲入浙
不敢邀畱之度其歸程正是急時當賴其出一隻手又
恐其到闕或為諸公所畱耳告糴荷帥漕畱念然縣下
或更作難此乃軍粮所須若賑糶則已有備矣軍粮尤
不可闕者更得從容一言得二公喻意属縣無為阻節
幸甚
<pb:KR4d0226_WYG_111-51a>
張帥寄鹽鐡論來末卷前少却一板告為印寄更煩於
太宗實錄中檢白鹿洞一事在太平興國五年(㑹要作/六年更)
(詳/之)六月以洞主眀起為褒信主簿其下有少本未並告
錄示(此已有之但不知/是實錄語否耳)恐此人等候囘文告只付前日
送崔子虛人囘尤便千萬千萬更問看何人來速即付
之也賑糶減半價乃得推賞乃朝廷之命方欲論其不
可乞只減二分五釐而建昌乃有願賑濟者已令邑官
敦勸盛族若以穀二萬碩省賑濟可得兩名霑賞也因
<pb:KR4d0226_WYG_111-51b>
書更告及之亦美事也
税錢事荷畱念都昌納米分數方兩日有定論已減八
分以上亦巳申奏乞截畱上供若得之即只納占米無
不可者只恐未必如人意耳
石守以憂不來殊失所望亦已遣人速後政吳守矣儻
得如期解去幸甚比益昏倦不堪支吾矣
某在此不乆又子重不來後日之計未有所付須及此
自了也其子弟能來亦佳但濡沬不能多須預令知此
<pb:KR4d0226_WYG_111-52a>
意耳得都昌諸人書已復苦旱奈何奈何今年公私之
積蕩然一空萬一復旱便無着手處矣
某無似復叨除目恐懼不自勝尚幸逺次得以從容進
退還家數月當申祠吏之請也前月之晦已書二考代
者度此月中旬可到今日復遣人速之矣老兄許來固
願少欵但恐文法有拘亦非細事更冀審度之也
示喻趙宗丞田極感畱意已撰得四百千半是糶米剰
錢半是某所得諸處饋送前日錢丈所惠亦在其中今
<pb:KR4d0226_WYG_111-52b>
即移文庫中令項樁管以俟其報告為發書扣之路運
幹不是彦豐否若是即某已識之并煩為致意早得一
報為幸雖某去此後人亦當能成此勝縁也來書已付
案中為事祖矣
辛帥之客舟販牛皮過此掛新江西安撫占牌以帟慔
蒙蔽船窗甚宻而守卒僅三數輩初不肻令搜撿既得
此物遂持帥引來云發赴淮東總所見其不成行徑已
令拘沒入官昨得辛書却云軍中収買勢不為已甚當
<pb:KR4d0226_WYG_111-53a>
給還之然亦殊不便也因筆及之恐傳聞又有過當耳
前書奉叩白鹿買田事如何幸早示報及某未去間有
定論為佳此錢已送庫寄収以俟矣千萬畱念
某代者已到二十七日定交郡事即畧轉山北迤邐東
歸矣脱此樊籠欣快無量但念相見未有近期不能無
愴恨耳白鹿田錢已撥正牒教授候彼回文即可支付
也
禮器之失不但一爵今朝廷所用宣和禮制局様雖未
<pb:KR4d0226_WYG_111-53b>
必皆合古然庶㡬近之不知當時禮部印本何故只用
舊制向來南康亦無力但以爵形太醜而句容有新鑄
者故易之耳其實皆當遣人問於禮寺而盡易之乃為
盡善但恐其費不貲州郡之力不能辦耳福州余丞相
家有當時所賜甚精然今亦莫能用也
黄南康之政如何渠向在昭武甚佳為人所擠而罷今
能不改其舊則三邑之幸也
永卿主簿老兄尚畱齋館否昨承惠書此便又遽未能
<pb:KR4d0226_WYG_111-54a>
别狀但所問先天圖曲折甚善細詳圖意若自乾一横
排至坤八此則全是自然故説卦云易逆數也皆自已
生以得未生之卦也若如圓圖則須如此方見隂陽消
長次第震一陽離兑二陽乾三陽巽一隂坎艮二隂坤
三隂雖似稍涉安排然亦莫非自然之理自冬至至夏
至為順皆自未生而反得已生之卦盖與前逆數者相
反自夏至至冬至為逆盖與前逆數者同其曰左右與
今天文家説左右不同盖從中而分自北而東為左自
<pb:KR4d0226_WYG_111-54b>
南而西為右其初若有左右之勢耳鄙見如此更冀詳
之啟蒙改本未成後便寄去近塑得伏羲像欲奉之武
夷精舍恨賢者不能一來觀之耳此紙煩商伯兄呈似
更同為訂之也
新泉之勝聞之爽然自失安得復理杖屨扶此病軀一
至其下仰觀俯濯如昔年時或有善畫者得為使畫以
來幸甚
向見楊伯起有切韻書只三四十板而聲形畧備亦嘗
<pb:KR4d0226_WYG_111-55a>
傳得而為人借失之今欲得一本敢煩為借抄録一本
校令審諦便中見寄幸甚或語趙守刻得一板流行亦
佳此非偽學想亦不至生事也五老新瀑曽往觀否夢
寐不忘也某竟以無狀自致人言上累師傅下及朋友
愧負憂惕如何可言傳聞賢者亦有里巷侵侮之虞不
知云何今日惟可凡事省縮豈復更與此輩争是非較
曲直也彼中諸書板本聞㡬有焚滅之禍又云下官有
持不可者遂已不知果然否耶然計此恐終不免向來
<pb:KR4d0226_WYG_111-55b>
得本甚多皆為人取去今欲復得一兩本不知能及未
為煨燼之間印以見寄否洪韻當已抄畢幸早示乃此
間付之書坊鏤板甚不費力况非偽學亦無嫌也新泉
圖子和成既為定藁必已能盡寫其佳處只就覓此草
本不必重摹俗工或能反敗人意也自聞此泉新出恨
未能一逰其下以快心目濺雷噴雪發夢寐也
瀑圓韻譜近方得之圖張屋壁坐起對之恨不身到其
下也
<pb:KR4d0226_WYG_111-56a>
定叟終於落星何不就館城中耶鄭溥之黄伯耆相繼
物故皆盛年也亦是一時氣數然張鄭尤可惜耳
　　　楊伯起
新年㡬嵗精神筋力想未至衰憊如某也白鹿舊遊恍
然夢寐但聞五老峰下新泉三疊頗為竒勝計此生無
由得至其下甞託黄商伯陳和成摹畫以來摩挲素墨
徒以慨歎也江徳之甚好説易甞與講論否且看程先
生傳亦佳某謬説不足觀然欲觀之須破開肚腸洗却
<pb:KR4d0226_WYG_111-56b>
五辛查滓乃能信得及耳又印本多錯誤恐難㑹了無
由面談聊發一笑
將來官滿復歸廬阜耶劉壻得依餘芘幸甚時有以警
誨之乃佳外孫聞尚附學想蒙憐撫
某衰朽益甚已上告老之章它盖無足言者劉壻幸得
托芘今將滿矣不知已離彼未耶李敬子得襄陽教官
見在此相聚或傳其闕已到未知然否幸因便報及也
讀易想亦有味此經自有規模格局若看得破則精粗
<pb:KR4d0226_WYG_111-57a>
巨細無處不可受用如其未然即且將其間旨意分眀
處反復玩味亦自可樂不必深求幽逺枉費心力也某
之謬説本未成書往時為人竊出印賣更加錯誤殊不
可讀不謂流傳已到几間更自不足觀也劉壻相見未
豁然亦差覺老成此皆教誨之力也某年來衰憊殊甚
兩足拘攣不能移步猶是小故而心腹之疾猶為可慮
服藥無效拱手俟命而已
　　　葉永卿吳唐卿周徳之李深子
<pb:KR4d0226_WYG_111-57b>
某還家方幸休息得以輯理舊書忽被恩除不勝憂懼
初欲力辭又聞彼道荐饑已有流移户口恐辭或不免
而失可為之時遂不免申奏對之請更旬日間必有進
止之命若得罷遣且守東岡之陂即大幸也
除職初不敢辭但以賑濟四家未被賞因此為伸理耳
聞彼又苦饑想不至如去年之甚然在今日處置當倍
費力也
深甫所喻減税事不知後來如何某若得對當且乞減
<pb:KR4d0226_WYG_111-58a>
徐守所増中上等税錢此數不多當必可得其它恐亦
難料理也
白鹿田已就緒甚善又聞今侯能枉駕臨之尤幸伯起
廷彦為况如何聞永卿諸公亦嘗入山觀書遐想山林
之勝它處真未易得令人悵然興懐也但聞或者乃欲
畫某形象置之其間令人駭然不知誰實為此向欲作
李賔客李九經及三先生祠於其間以未有大成殿遂
不敢議今乃遽然如此於義殊不安而諸人所以相期
<pb:KR4d0226_WYG_111-58b>
者乃復如是之淺尤非區區之所望也幸以此示諸人
亟為毁撤為佳不然須别作區處也
舜㢸所云白鹿之説當時亦漫及之豈有輒敢號令州
郡之理渠自張皇亦不曉事之過也
白鹿買田聞已就緒吳丈又許買牛此尤永逺之利也
諸事更賴衆賢左右維持之其必有濟矣
朱守書來示及新編圖經乃知其郡政從容綽有餘力
如此大凡區區向所欲為而不暇者今皆備矣又承喻
<pb:KR4d0226_WYG_111-59a>
及禁止白鹿葬地一節尤快人意但不知曽追毁其買
契否不爾恐尚有後患也
白鹿知亦嘗一到甚善甚善每念疇昔相與登臨逰從
之樂未嘗不發於夢寐然亦恨當時所以相切磋者猶
有所未盡也
張廣文别後遽至此深可悲悼某或得至浙東亦遣人
視其家也
永卿所喻可欲之説恐不然但以詩所謂天生蒸民有
<pb:KR4d0226_WYG_111-59b>
物有則民之秉彛好是懿徳者觀之則知欲惡之正固
有不易之定理矣彼以所當惡者為所當欲豈其性情
之本然者哉孟子集注近方修得一過未及再看更俟
少定寫得别本即附去然大凡讀書且徐讀正文虚心
涵泳切已省察亦當自見大體意味其間曲折却續求
之未晚也
唐卿比來為况如何書來不及菖蒲平安之報何耶
去嵗災蹇異常病既日侵秋間又哭一女悲傷無聊屢
<pb:KR4d0226_WYG_111-60a>
至危殆忽蒙除用懇祠未獲近乃見次又已有奏事之
命不免遣人復申前請行一月矣至今未還不知事竟
如何或不得已即須到彼面懇力辭庻㡬可脱江西决
是不成行也向承錄示藥方極感畱念今脚氣已漸輕
祕結却變成滑洩矣大率氣血漸衰自是如此也啓蒙
近復修改一兩處未畢俟印得即奉寄易之象數初甚
簡易今人不得其説遂至支離使人不曉反遂詆以為
滛巫瞽史之學其亦誤矣
<pb:KR4d0226_WYG_111-60b>
　　　馮儀之
細讀來示備詳别後進學不倦之意世間萬事須㬰變
滅不足置胸中惟有致知力行修身俟死為究竟法耳
余正父博學强識亦不易得禮書中間商量多未合處
近方見其成編比舊無甚改易所論獨志無助者誠然
然渠亦豈容他人之助也此間所集諸家雜説未能如
彼之富然儀禮正經段落注疏却差眀白但功力頗多
而衰病耗昏朋友星散不能得了耳商伯時時得書講
<pb:KR4d0226_WYG_111-61a>
論精宻誠可嘉尚李敬子堅苦有志尤不易得近與諸
人皆已歸只有建昌二吕在此早晚講論粗有條理足
慰岑寂也
　
　
　
　
　
<pb:KR4d0226_WYG_111-61b>
　
　
　
　
　
　
　
　晦庵别集卷三

<pb:KR4d0226_WYG_112-1a>
欽定四庫全書
　晦庵别集卷四　　　　　　宋　朱子　撰
　　　與一維那(以下見陳利用編大同集/)
　　　　老親比苦重聴服上人藥遂良已上人索詩乆
　　　　廢無次&KR0147;復此殊不佳也紹興癸酉九月晦
　　　　日紫陽朱仲晦書
當年事幽討結友窮名山曽逢許斧子去採玉芝還歸
來坐空房神清骨毛寒起視塵中人一見了肺肝探囊
<pb:KR4d0226_WYG_112-1b>
出刀圭生死毫釐間相逢瘴海秋遺我黄金丹髙堂得
聴瑩斑衣有餘歡謝師無言説舌井生波瀾
　　　上廣文
廣文何事創樓居収拾家藏理蠧餘尚有簡編充棟宇
擬陳車馬次門閭移床客去邀眀月送酒人來異遞書
縱使清貧無長物猶勝四壁似相如
　　　考試感事戲作
海邑三年吏勤勞不為身但令官事了從遣黠兒嗔
<pb:KR4d0226_WYG_112-2a>
　　　題米倉壁
度量無私本至公寸心貪得意何窮若教老子莊周見
剖斗除衡付一空
　　　題安隠壁
征車少憇林間寺試問南枝開未開日暮天寒無酒飲
不須空喚莫愁來
　　　題梵天方丈壁
輸盡王租生理微野僧行乞暮還歸山空日落無鐘鼓
<pb:KR4d0226_WYG_112-2b>
只有襌堂蝙蝠飛
　　　五月五日海上遇風雨作
秋風秋雨滿征衫陸走川行兩不堪塵事牽人心事逺
濯纓何必在江潭
　　　兩絶句送順之南歸
門前三徑長蒿萊愧子慇懃千里來校罷遺書却歸去
此心元是不曽灰
㡬年江海事幽尋偏與雲僧話此心今日肯來論舊學
<pb:KR4d0226_WYG_112-3a>
嵗寒猶恐雪霜侵
　　　寄陳講師　(以下見别編臨江集/)
聞道山中客年來鬢欲皤静便三徑小貧覺一身多且
喜詩無病從教睡作魔故人今領衆猶覺慰蹉跎
　　　别陳講師
㡬年勞夢想今日慰登臨况入珠蘭室又聞金玉音與
君連夜語盡我一生心此外成華髪無因得重尋
　　　登閤皁山
<pb:KR4d0226_WYG_112-3b>
疊疊層巒鎖閟宫我來舊地訪靈踪葛仙去後無丹竈
弟子今成白髮翁
一𣲖泠泠臺下水半空漠漠嶺頭雲祖師成道冲天去
只有無窮受籙人
　　　送單應之往閤山
杖頭挑月入煙蘿城郭塵埃奈爾何若到名山髙著眼
洞天深處異人多
回首名山我舊逰曽將風袂拍浮丘如何不及臺邊水
<pb:KR4d0226_WYG_112-4a>
長向山前山後流
　　　送李道士歸玉笥三首
偶隨雲去伴雲歸笑指清都在翠微為我中間畱一榻
他年去著薜蘿衣
玉笥山連都水坑拂雲樓殿對峥嶸君歸後夜無餘事
卧聴寒泉落澗聲
莫惜臨行酒一杯看君上馬古城隈相望兩地無多逺
頻寄音書與鴈來
<pb:KR4d0226_WYG_112-4b>
　　　題赤城觀
落日空山秋氣清泠泠古木亂蝉鳴仙人一去鶴不返
劍客重來丹已成静對竹爐烟縷直細看月窟桂華生
此身舊有蓬瀛約玉簡歸來問姓名
　　　尤溪縣學觀大閣　(見尤川志及/南溪祠堂志)
令尹絃歌不下堂叱嗟層觀麗扶桑朱甍碧瓦臨無地
散帙投壺樂未央得意溪山供徙倚忘情魚鳥共徜徉
應觀物我同根處剖破藩籬即大方
<pb:KR4d0226_WYG_112-5a>
　　　十月上休日逰卧龍玉淵三峽用山谷驚鹿要
　　　須野學盟鷗本願秋江分韻得鷗字(按大全集/但有秋字)
　　　　(韻不載此鷗字韻馮本有之或云先生命門/人所作而後不用或又云得兩韻而集軼之)
　　　　(南以下見/  康集)
匡廬霜天後不見雲氣浮木葉紅已疎山顔轉清幽向
聞有絶壑乃在卧龍湫及此遂一往幸無烟景愁隮攀
欲其深泉石固所求况有百尺崖噴雪飛寒流幽琴自
回抱直下鳴清璆便可洗我耳枕石忘所憂精神共虚
<pb:KR4d0226_WYG_112-5b>
廓方物皆悠悠所恨非獨往不能恣夷猶仰慚雲間鶴
俯羡谷中鷗先生先我來結屋陽岡頭虚名代忠武滅
迹慕巢由是間頗足居不田亦平疇野人種椒橘崖蜜
易嵗収西源有老翁卷舌藏戈矛似學辟世士乃欲邀
聖丘先生且憮然但作一月畱俟我有决計它時卜從
逰
　　　次周師溫游書堂韻兼簡坐上諸同志
疇昔因來行水餘依依唯認昔人居新堂已幸經重搆
<pb:KR4d0226_WYG_112-6a>
舊事難追更特書所願絃歌聞十室休誇文字賦三都
同來况有濓溪裔心印相傳儘未疎
　　　西源居士斸寄秋蘭小詩為謝
知有幽芳近水開故攀危磴斸蒼苔却憐病客空齋冷
帶雨和烟逺寄來
　　　至樂齋記　(以下見大同集/)
盤谷傅公客於泉州城東之佛寺間即其寓舍之西偏
治一室達其南北以為軒忩極爽塏左右圖史自六經
<pb:KR4d0226_WYG_112-6b>
而下百家諸子史氏之記籍與夫騷人墨客之文章外
至浮屠老子之書荒虚譎詭詼諧之説種植方藥卜相
博奕之數皆以列置無外求者公於是日俯仰盤礴於
其間繙羣書而誦之蚤夜不厭人盖莫窺其所用心而
公自以為天下之樂無易此者故嘗取歐陽子之詩以
名其室曰至樂之齋而顧謂某曰為我記之某辭謝不
敏不嫺於文字且不敢為庸人誦説而况敢為是耶既
公命之不置某不得終辭乃承命而退推公意所以然
<pb:KR4d0226_WYG_112-7a>
者而書之曰人之所以神眀其徳應物而不窮者心而
已古之君子自其始學則盡力於洒掃應對進退之間
而内事其心既乆且熟矣則心平而氣和冲融暢適與
物無際其觀於一世事物之變盖無往而非吾樂也而
况載籍所傳上超羲農下至于兹其間聖賢之行事學
問之源奥是非得失理亂存亡廢興之故包括籠絡靡
不畢具茍涉其辭義而心必契焉則其可樂而玩也豈
不亦至矣哉惟世之學者或不足以知此而勞於記誦
<pb:KR4d0226_WYG_112-7b>
佔畢之間以為事是以語之至者既扞格而不入於心
惟其粗厲而不平者感而入焉則其間勃然而鬭而怒
矣亦何樂之云哉某惟歐陽子之詩與公之所以取焉
者盖其指畧如此因序次以為公齋記云紹興二十八
年閏月癸卯新安朱某記
　　　恕齋記
溫陵陳君養正讀書之堂同郡吕君少衛榜之曰恕齋
而陳君有謁於予曰願有記也予故以是往而觀焉則
<pb:KR4d0226_WYG_112-8a>
其垣屋位置與夫几案圖書花藥之列無不合其宜得
其所盖飾不過侈而簡不至陋起居便適而視聴無邪
真若幽人逸士之居者雖予亦樂之將為之記而問其
作興端原則曰此吾居第之東榮也凡兹棟宇皆亡所
改於其舊惟鑿牕牖以候眀晦焉而為是室也此亦何
所可記顧吾之所以望於夫子者願聞恕之説而盡心
焉耳予聞之&KR0719;然曰子之志則善矣而非予所敢當也
予不佞少從先生長者遊嘗竊聞夫恕之説以為不過
<pb:KR4d0226_WYG_112-8b>
推己之心以及人而已勉而行之又以為無難也然克
已之功未加而蔽於有我之私勝則於此未嘗不病焉
而何敢易言之以重得罪於聖人之門也用此辭謝不
敢為者㡬累月陳君請之不置而吕君亦以為言予不
得以終辭也則歴誦前語而謂之曰以是為記足以不
没乎為齋之實而亦可見强恕之難矣惟吕君幸以為
不悖於所以名之意則庶乎其施也二君皆曰善遂書
寘齋屋壁間以視陳君且自警也紹興二十七年十二
<pb:KR4d0226_WYG_112-9a>
月五日新安朱某記
　　　鄉飲舍菜二先師祝文　(見大同集/)
敢昭吿于先師兖國公先師鄒國公朝廷舉遺興禮使
郡縣三嵗一行鄉飲酒之禮以迪其士子俾莫不精白
以祇承眀詔某為縣長吏敢不以時奉行即事之初以
禮舍菜于先聖至聖文宣王以公等配
　　　赦後祭(闕/)　祝文　(見南康集/)
乃季秋辛未天子有事于合宫樂備禮成攽祭澤于宇
<pb:KR4d0226_WYG_112-9b>
内凡諸祀壇宇之有功於民者悉詔有司潔嚴報享惟
王聖徳神功賴及萬世至今天下生人有一日之安者
皆王之徳也邦有彛典敢或不䖍仰惟眀靈尚其昭鑒
　　　祭芸谷文　(先生之曽孫沂藏錄藁/)
維乾道五年嵗次己丑三月丁巳朔十有四日庚午迪
功郎差充樞宻院編修官朱某敢以香茶酒果之奠託
友人林用中致祭于亡友林君師魯之靈惟昔先君與
芸齋先生逰而吾師魯又不鄙某愚甞不逺數百里過
<pb:KR4d0226_WYG_112-10a>
我潭溪之上盖將從容講學以共進于斯道也顧以姻
䘮欲畱不可自是一别遂訣終天嗚呼痛哉志長命短
如師魯之才之敏乃不克究其業而止於斯吾徒二三
子失良友之助能不隕涕相弔而况髙堂垂白又何以
堪此愁苦耶某形疲道逺不能往哭香茗之奠以累同
志遵承先志収拾遺文并以囑之庶可無憾嗟嗟師魯
尚克鑒此而享之耶嗚呼哀哉
　　　祭(闕/)文　(先生之孫濬家藏/)
<pb:KR4d0226_WYG_112-10b>
維淳熙三年嵗次丙申九月癸卯朔十六日戊午宣教
郎朱某敢以酒肴之奠告於某太夫人某氏靈筵曰我
昔貧病掩闗自休有來自東而辱與逰既往既來十年
頓乆義篤情親謂我昆友我相其流以必其源曰是世
徳抑母之賢惟母之賢聘于名族嫓徳清門慈祥雍睦
成其二子學古行修左右致孝色思其柔顧我者誰曰
實其季適騫以翔遽以憂躓我聞其憂驚歎失聲孰勤
斯誨弗俾其榮往弔不能且悲且愧千里緘辭相此一
<pb:KR4d0226_WYG_112-11a>
酹嗚呼哀哉
　　　芸齋遺文䟦　(先生之曽孫沂家錄藁/)
先君子志尚髙深不妄與人交盖嘗避地福之古田得
芸齋先生林公而與之逰愛其學識行誼有以過人而
惜其且將湮没無聞於世也及仕於朝為之延譽甚力
然竟不及試用識者恨之某自幼侍立先君子之側則
已聞先生為人之大畧近乃得其臨終手筆數十百言
戒其家治䘮無用浮屠法者讀之然後知先生所學之
<pb:KR4d0226_WYG_112-11b>
純所養之固見於死生之際者又如此宜乎先君子之
所甚厚而不忘也三復至言惟念先志追慕哽絶不知
所言既而先生之子魯山不逺數百里過某於潭溪之
上道語舊故泫然乆之因謂某曰先人絶筆之書將刻
諸石以傳學者子為我識之某惟先生於此特示人以
變俗由禮之大端耳若夫反躬格物以眀先王制作之
本使其情文義數粲然大備盡祛千載習俗之陋而壹
反之於正豈不猶有望於後人哉師魯篤志好學其果
<pb:KR4d0226_WYG_112-12a>
能進此以成先生之志則豈惟某與一二友朋之願抑
先君子實寵嘉之因敬書以附其後云乾道戊子四月
丁酉新安朱熹敬書
　　　書李巽伯所䟦石鼓文後(先生之曽孫濬家藏/)
　唐貞觀中吏部侍郎蘇朂著論歧陽獵鼔引歐陽虞
　褚並稱墨妙為據三君體法為世楷式賞好為物軒
　輊在當時已爾今其故蹟僅存隋珠和璧不足喻其
　珍也予避地南來一日料檢行庋得歧鼔及孔廟醴
<pb:KR4d0226_WYG_112-12b>
　泉化度孟師丹州諸碑流徙之餘偶無□落為之驚
　喜過望書其事以示子孫建炎己酉夾鍾五日雒人
　李處權巽伯
余年十八九時邂逅李卿於衢守張紫微坐上二公皆
一時名勝揮麈論文意象超逸令人傾竦今觀此卷恍
然若將復見其人而追數嵗月忽已四十寒暑矣不惟
前輩零落殆盡而及見之者亦無㡬人可為太息淳熙
戊申五月既望朱熹仲晦父書
<pb:KR4d0226_WYG_112-13a>
　　　䟦訛傳龜山列子解後(先生之曽孫/主簿闕家藏)
龜山之見二先生在元豐之初此書作於其前固不足
怪䟦語則出於其後而有非所宜言者矣豈其後人有
惜是書而不忍棄者託為是語以重之歟噫是書即傳
而其為龜山之累也甚矣向見沈公雅説有此書初不
敢信淳熙己酉夏將樂鄧綯為寫寄來因得記其所疑
于後且細讀䟦語中用字下語多不中律令與龜山他
文不類其偽妄不疑但不知何人所作耳七月三日熹
<pb:KR4d0226_WYG_112-13b>
書
　　　䟦郭忠恕説文字源(仙㳺洪震夫家藏/)
楊文公蘇文忠公皆言郭忠恕先尸解而逝今觀此卷非
斯人之仙而誰仙耶淳熙癸卯晦翁
　　　題折桂院行記　(以下見南康集/)
始予至折桂院之西軒愛其江山之勝道人雲公為予
言此未足觀少上當益竒因道予行深竹中竹盡得大
阜背負五老面直江湖東西數百里雲山煙水渺莽縈
<pb:KR4d0226_WYG_112-14a>
帶勝絶不可名狀乃規作亭其處取李翰林廬山謠中
語命以為黄雲觀㑹雲公去不果為今年春乃克為之
未訖工而予代去閏月晦日與清江劉子澄長樂林擇
之開封趙子眀溫陵許景陽建安王春卿長樂余占之
陳彦忠臨淮張致逺長樂黄直卿俱來因記其事雲公
諸王孫棄官學浮圖法今客大洪山云淳熙八年辛丑
嵗朱熹仲晦父題
　　　題星子縣尉廨射亭
<pb:KR4d0226_WYG_112-14b>
淳熙己亥季秋念日新安朱某仲晦父奉同髙川蘇史
君莆陽詹别駕零陵陳推官㑹稽方丞公旴江史版掾
永新潘丞公善化陳眀府南康卜隠君邯鄲段議郎同
寮楊子羙元範王之才董恭父奠故屯田劉公墓退飲
尉廨射亭盡醉書此以志
　　　題落星寺
朱公永仲晦蔡季通汪清卿程正思鄧邦老陳彦忠萬
正淳俞季清來朱氏子在侍淳熙庚子三月丁卯
<pb:KR4d0226_WYG_112-15a>
　　　題落星寺張于湖題字後
朱某奉處士叔父同王南卿俞子夀吳唐卿李秉文陳
勝私趙南紀及表侄俞潔已甥魏愉季子在俱來觀故
張紫微安國題字為之太息淳熙庚子十月十三日也
　　　題尋真觀
新安朱某仲晦永嘉薛洪持志永嘉張揚卿清叟縉雲
王仲傑之才㑹稽陳祖永慶長臨江劉清之子澄長樂
林用中擇之樂陽趙希漢南紀宜春彭樓子應宜春彭
<pb:KR4d0226_WYG_112-15b>
鳳子儀溫陵許子春景陽廬陵郭植廷植長樂余隅占
之臨淮張彦先致逺淳熙辛丑後三月丙戌至此莆田
傅公弼夢良長樂陳士直彦忠先歸
　　　題石乳寺
淳熙庚子重五日晦翁與程正思陳彦忠俞季清來翁
子在甥魏愉從
　　　題棲賢磨崖
新安朱某奉陪髙川蘇史君閬中錢别駕簽書楊子美
<pb:KR4d0226_WYG_112-16a>
博士楊元範星子王之才武寧楊子直邯鄲段仲衡濓
溪周師溫因逰卧龍遂至玉淵三峽門人丁克王翰甥
魏愉幼子在從淳熙己亥四月上休日
　　　題疊石菴
晦翁與程正思丁復之黄直卿俱來覽觀江山之勝樂
志歸時淳熙己亥重午日翁子在甥魏愉侍行
　　　題折桂院
晦翁通叟送張襄陽至此痛飲而别
<pb:KR4d0226_WYG_112-16b>
　　　䟦所刻和靖帖
右和靖先生帖得之祈君之子真卿淳熙庚子夏五月
丙戌刻之白鹿洞書院新安朱某記
　　　䟦所刻包孝肅詩
此包孝肅公布衣時語蔡廷彦得之吳唐卿以語晦翁
翁敬書之俾刻于白鹿洞
　　　䟦王太初所題
後十年朱仲晦甫賞識此詞後之人當勿毁也
<pb:KR4d0226_WYG_112-17a>
　　　書武侯草廬語遺張以道
張以道將之荆襄寫以送之慶元己未十一月十九日
晦翁
　　　題所書古栢行
右杜子美古栢行朱仲晦為王之才書
　
　
　
<pb:KR4d0226_WYG_112-17b>
　
　
　
　
　
　
　
　晦庵别集卷四

<pb:KR4d0226_WYG_113-1a>
欽定四庫全書
　晦庵别集卷五　　　　　　宋　朱子　撰
　　雜著
　　　釋氏論上　(建安吾應梄家藏易東潤䟦/)
或問孟子言盡心知性存心養性而釋氏之學亦以識
心見性為本其道豈不亦有偶同者耶朱子曰儒佛之
所以不同正以是一言耳曰何也曰性也者天之所以
命乎人而具乎心者也情也者性之所以應乎物而出
<pb:KR4d0226_WYG_113-1b>
乎心者也心也者人之所以主乎身而以統性情者也
故仁義禮智者性也而心之所以為體也惻隠羞惡恭
敬辭讓者情也而心之所以為用也盖所謂降&KR0454;於民
有物有則者儒(闕/)　　　也故其所以盡心知性者以
其窮理而極乎心之所(闕/)　　之所有者無不識也所
謂(闕/)　養性<md:KR4d0226_SBCK_008-1b>¶(闕/)　　　已而不失其本(闕/)則性(闕/)
　　　　　如是則情之所發亦無不(闕/)　正而可以
應物於無餘矣(闕/)　　　　　　　性不見其分(闕/)
<pb:KR4d0226_WYG_113-2a>
　别(闕/)　　　給之(闕/)　　　與(闕/)
　
　　　　其(闕/)指(闕/)　　　　者實在精神魂魄之聚
而吾儒所謂形而下者耳至其所以識心者則必别立
一心以識此心而其所謂見性者又未甞睹夫民之&KR0454;
物之則也既不睹夫性之本然則物之所感情之所發
皆不得其道理於是概以為已累而盡絶之雖至於反
易天常殄滅人理而不顧也然則儒術之所以異其本
<pb:KR4d0226_WYG_113-2b>
豈不在此一言之間乎曰釋氏之不得為見性則聞命
矣至於心則吾曰盡之存之而彼曰識之何以不同而<md:KR4d0226_SBCK_008-2a>¶又何以見其别立一心耶曰心也者人之所以主於身
而統性情者也一而不二者也為主而不為客者也命
物而不命於物者也惟其理有未窮而物或蔽之故其
眀有所不照私有未克而物或累之故其體有所不存
是以聖人之教使人窮理以極其量之所包勝私以去
其體之所害是其所以盡心而存心者雖其用力有所
<pb:KR4d0226_WYG_113-3a>
不同然皆因其一者以應夫萬因其主者以待夫客因
其命物者以命夫物而未甞曰反而識乎此心存乎此
心也若釋氏之云識心則必収視反聴以求識其體於
恍惚之中如人以目視目以口齕口雖無可得之理具
勢必不能不相汝爾於其間也此非别立一心而何哉
夫别立一心則一者二而主者客(闕/)
　　　　　　分矣而又塊然<md:KR4d0226_SBCK_008-2b>¶自守滅情廢事以自棄
君臣父子之間則心之用亦息矣夫(闕/)
<pb:KR4d0226_WYG_113-3b>
所指以為心性與其所以從事焉者乃如此然則不謂
之異端邪説而何哉曰然則其徒盖有實能恍然若有
所暏而樂之不厭至於遺外形骸而死生之變不足動
之者此又何邪曰是其心之用既不交於外矣而其體
之分於内者乃自相同而不舍焉其志專而切其機危
而迫是以精神之極而一旦惘然若有失也近世所謂
看心之法又其所以至此之捷徑盖皆原於莊周承蜩
削鐻之論而又加巧宻焉爾然昧於天理而特為是以
<pb:KR4d0226_WYG_113-4a>
自私焉則亦何足稱於君子之門哉
　　　釋氏論下
或問子之言釋氏之術原於莊子承蜩削鐻之論其有
稽<md:KR4d0226_SBCK_008-3a>¶乎朱子曰何獨此哉凡彼言之精者皆竊取莊列之
説以為之宋景文公於唐書李蔚等傳既言之矣盖佛
之所生去中國絶逺其書來者文字音讀皆累數譯而
後通而其所謂禪者則又出於口耳之傳而無文字之
可據以故人人得竄其説以附益之而不復有所考驗
<pb:KR4d0226_WYG_113-4b>
今其所以或可見者獨賴其割裂裝綴之迹猶有隠然
於文字之間而不可揜者耳盖凡佛之書其始來者如
四十二章遺教法華金剛光眀之類其所言者不過清
虚緣業之論神通變見之術而已及其中間為其學者
如惠逺僧肇之流乃始稍竊莊列之言以相之然尚未
敢正以為出於佛之口也及其乆而耻於假借則遂顯
然簒取其意而文以浮屠之言如楞嚴所謂自聞即荘
子之意而圓覺所謂四大各離今<md:KR4d0226_SBCK_008-3b>¶者妄身當在何處即
<pb:KR4d0226_WYG_113-5a>
列子所謂精神入其門骨骸反其根我尚何存者也凡
若此類不可勝舉然其説皆萃於書首其𤣥妙無以繼
之然後佛之本真乃見如結壇誦呪二十五輪之類以
至於大力金剛吉盤茶鬼之屬則甚麄鄙俗惡之狀校
之首章重𤣥極妙之指葢水火之不相入矣至於禪者
之言則其始也盖亦出於晉宋清談議論之餘習而稍
務反求静養以黙證之或能頗出神怪以衒流俗而已
如一葉五花之讖隻履西歸之説雖未必實有是事然
<pb:KR4d0226_WYG_113-5b>
亦可見當時所尚者止於如此也其後傳之既乆聪眀
才智之士或頗出於其間而自覺其陋於是更出己意
益求前人之所不及者以隂佐之而盡諱其怪幻鄙俚
之談於是其説一旦超然真若出乎道徳性命之上而
惑之者遂<md:KR4d0226_SBCK_008-4a>¶以為果非尭舜周孔之所能及矣然其虚夸
詭譎之情滛巧儇浮之態展轉相髙日以益盛則又反
不若其初清閒静黙之説猶為彼善於此也以是觀之
則凡釋氏之本末真偽可知而其所竊豈獨承蜩削鐻
<pb:KR4d0226_WYG_113-6a>
之一言而已哉且又有一説焉夫佛書本皆梵字譯而
通之則或以數字為中國之一字或以一字而為中國
之數字而今其所謂偈咒句齊字偶了無餘欠至於所
謂二十八祖傳法之所謂書則又頗協中國音韻或用
唐詩聲律自其唐之稍黠如(闕/)洪輩者則已能知其謬
而强為説以文之顧服衣冠通今古號為士大夫如楊
大年蘇子由者反不悟而筆之於書也嗚呼以是推之
則亦不必問其理之是非而其増加詭偽迹狀眀白益
<pb:KR4d0226_WYG_113-6b>
無所逃矣宋公之論信而有證世之惑者<md:KR4d0226_SBCK_008-4b>¶於此其亦可
以少息也哉
　　　釋奠申禮部檢狀(見臨漳語錄/)
伏覩淳熙六年尚書禮部頒降淳熙編類祭祀儀式内
有合行申請事件須至申聞
一神位某近得禮部侍郎王普所著釋奠儀式考其位
次爵號皆與此本不同大低此圖自東而西兩兩相對
而王氏本自東序一至五次西序一至五又次東廊一
<pb:KR4d0226_WYG_113-7a>
至卅六又次西廊一至卅五次西廊泗水侯孔鯉次東
廊沂水侯孔伋遂連中都伯左丘眀以下至賈逵又次
西廊杜子春以下至王安石詳此次序固不如今圖之
善但此圖十哲次序亦有小誤盖以論語考之當以閔
損為第一在東序<md:KR4d0226_SBCK_008-5a>¶冉耕為第二在西序冉雍為第三在
東序宰予為第四在西序端木賜為第五在東序仲由
為第六在西序冉求為第七在東序言偃為第八在西
序卜商為第九在東序曽參為第十在西序今迺以冉
<pb:KR4d0226_WYG_113-7b>
雍為第一閔損為第三冉求為第六仲由為第七則亦
誤矣又其爵號王氏本費公為琅琊公鄭公為東平公
薛公為下邳公齊公為臨淄公黎公為黎陽公徐公為
彭城公衛公為河内公吳公為丹陽公魏公為河東公
成侯為武成侯未知孰是又按國朝會要政和間沂水
侯與泗水侯俱封仍同從祀則王氏本為得之而此圖
獨闕泗水委是脱誤其左丘眀以下當從此圖兩兩相
對但左丘眀當在西廊對孔汲而荀况以下當在東廊
<pb:KR4d0226_WYG_113-8a>
公羊髙以下當在西廊兩兩相對與此相反乃為<md:KR4d0226_SBCK_008-5b>¶得之
耳伏乞更賜詳考改正行下
一祭器並依聶崇義之禮圖様式某伏見政和年中議
禮局鑄造祭器皆考三代器物遺法制度精宻氣象淳
古足見一時文物之盛可以為後世法故紹興十五年
曽有聖旨以其様制開説印造頒付州縣遵用今州縣
既無此本而所頒降儀式印本尚仍聶氏舊圖之陋恐
未為得欲乞行下所屬别行圖畫鏤板頒行令州縣依
<pb:KR4d0226_WYG_113-8b>
凖製造其用銅者許以鈆錫雜鑄収還舊本悉行毁棄
更不行用
一釋奠時日注云仲春上丁仲秋下丁某檢凖紹興乾
道淳熙令並云二月八月上丁釋奠文宣王即無下丁
之文又甞竊見五禮申眀冊内有當時州郡申請禮局
已改下丁為上丁訖其後又見故敷文閣待制薛弼任
杭州教授<md:KR4d0226_SBCK_008-6a>¶時所申今到本州檢尋頒降舊本却無此條
恐是前後節次頒降致有漏落將來如蒙别行鏤板即
<pb:KR4d0226_WYG_113-9a>
乞先於儀内改下丁作上丁字仍檢申眀册内備錄此
條全文附載篇末以證元本之失仍下州郡有舊本處
並行批鑿改正庶使州縣奉行有所依據
一元本陳設條内著尊四犧尊四著當作犧犧當作象今
來頒降新本已行改正而政和年中頒降舊本尚仍其
舊州縣奉行不無疑惑將來如蒙别行鏤板即具附載
後來改正因依於篇後或只將某此狀全文附載仍下
州郡合將舊本批鑿庶㡬眀白不至疑誤
<pb:KR4d0226_WYG_113-9b>
一釋奠儀舊本鄒國公下並有舒王字今已刪去而不
著其所以然者亦與舊本牴牾將來如蒙别行鏤板即
乞檢<md:KR4d0226_SBCK_008-6b>¶會靖康年中罷王安石配享先聖章疏指揮並行
附載仍下州郡並將舊批鑿
　　　回余衡州啟(秀實衡州之孫師魯家藏/)
賦祿真祠方遂燕居之適承流巨屏莫回成命之頒顧
修問之未遑辱移書之先及恭惟某官受材宏偉涵徳
粹温學問有原盡得傳家之奥要文詞甚蔚坐觀作者
<pb:KR4d0226_WYG_113-10a>
之典刑盍升臺閣之聨猶屈江湖之守方慕先賢之治
益觀美化之成鈴閣少畱姑慰逺民之意璽書亟下遂
還近侍之班某乆仰英猷未諧良覿同寅有望儻分南
服之憂歸賦可期即返東臯之樂
　　　回王正臣啟(見大同集/)<md:KR4d0226_SBCK_008-7a>¶伏念行能無取藝業不修學不足以見古人之用心徒
極鑚研之力仕不足以行平日之所志第勞刀筆之間
至於典禮義文學之官首誦説講論之事聖言髙逺雖
<pb:KR4d0226_WYG_113-10b>
莫究其指歸絶業光眀庶有聞於來者過勤厚意貺以
華牋仰褒飾之過宜顧省循而何有謹奉啟上謝
　　　回衆解元啟(以下見南康集/)
竊審待問澤宫登名天府方幸究宣於眀詔敢期誤枉
於華牋披味以還感藏難喻解元先輩學推庠序行著
州閭出膺續食之求足為勸駕之重顧念朝家設科以
取士本務得賢然而學者挾䇿以讀書但期干祿伊欲
一新於敝俗不能無望於羣公輙誦淺聞少酬盛禮惟
<pb:KR4d0226_WYG_113-11a>
窮理修身之要當有志於古人則尊主庇民之功庶無
慚於當世<md:KR4d0226_SBCK_008-7b>¶　　　回待補生啟
竊審待問澤宫登名槐市方幸究宣於眀詔敢期誤枉
於華牋披味以還感藏難喻然朝家建學養士之意正
為育材而諸生辭家射䇿之心但期干祿伊欲一新於
敝俗不能無望於群公輙誦淺聞少酬盛禮惟古人為
已之志當有餘師則大學新民之功庶無違教
<pb:KR4d0226_WYG_113-11b>
　
　
　
　
　
　
　
　晦庵别集卷五

<pb:KR4d0226_WYG_114-1a>
欽定四庫全書
　<md:KR4d0226_SBCK_008-1a>¶晦庵别集卷<md:KR4d0226_SBCK_008-2b>¶六　　　　　　宋　朱子　<md:KR4d0226_SBCK_008-11a>¶撰
　<md:KR4d0226_SBCK_008-12a>¶　公移
　　　漳州延郡士入學牒(見臨漳語錄/)
契勘州縣兩學講説課程近日以來漸有倫緒但以州
郡尊賢尚徳之心有所未至致使諸生無所薰陶涵養
以發其向道入徳之趣不敏之咎何以自文今覩新江
州知錄黄從事器資渾厚操履端方杜門讀書不交權
<pb:KR4d0226_WYG_114-1b>
利鄉閭有識莫不推髙若以禮請屈居州學正錄之任
兼同主管縣學教遵必能使諸生觀感而化有所興起
前州學施學正(允夀/)石學正(洪慶/)皆以耆艾之年進學
不倦强毅方正衆所嚴憚林貢士(易簡/)李進士(唐次/)或
究索精微或持循雅&KR0346;察其志行乆益可觀貢士陳(淳/)
太學生楊(士訓/)齒雖尚<md:KR4d0226_SBCK_009-1b>¶少學已知方永嘉學生徐寓務
學求師志尚堅確凡此數士當職所知若悉招延異其
禮際則凡學之子弟藏修逰息無適而不得良師畏友
<pb:KR4d0226_WYG_114-2a>
之益庶㡬理義開眀徳業成就仰副聖朝教養作成之
意其在外士人竊恐尚有年髙徳劭閭里推尊經眀行
修流輩歸重而藏器自珍不求聞達者更當廣行咨訪
續議延請紹熙三年正月初二日牒
　　　南康軍請洞學堂長怗(以下見南康集/)
謹按國朝會要修復白鹿洞書院已差補職事學生入
洞管幹訖今按江南野史本洞舊制洞主之外更有堂
長名目今覩學錄楊日新年髙老成在洞供職紀綱庶
<pb:KR4d0226_WYG_114-2b>
事表率生徒績效可觀合行敦請須至給怗者右給帖
付貢士楊日新凖此充白鹿洞書院堂長職事淳熙七
年九月日帖<md:KR4d0226_SBCK_009-2a>¶　　　洞學榜
契勘本軍廬山白鹿洞書院元係唐朝太子賔客李公
遺跡經歴五代號為國庠及至本朝太平興國中甞蒙
太宗皇帝賜以官書咸平年又蒙真宗皇帝重加修葺
中間廢壊殆且百年今者本軍鼎新建立教養生徒漸
<pb:KR4d0226_WYG_114-3a>
有倫緒又承本路諸司及四方賢士大夫發到文籍収
藏應副學者看讀以至山林田土亦已標簽界至措置
撥買規模一新可垂乆逺已具事狀奏聞乞賜敕額去
訖竊慮向後諸色等人不知上件事理輙有毁壊以至
偷盜文籍侵占田土及過往之人妄有搔擾事屬不便
須至曉示者右出榜白鹿洞書院張掛各請知悉淳熙
八年閏三月日榜
　　　申諭耕桑榜<md:KR4d0226_SBCK_009-2b>¶
<pb:KR4d0226_WYG_114-3b>
當職二月十五日依凖近降指揮守令出郊勸農已印
給勸農文榜并先來勸諭耕種田土勸課農桑及星子
知縣王文林種桑等法文榜發下三縣貼掛曉諭民間
通知去訖續據王文林申到勸諭種田方法尤為詳細
竊慮都建昌縣人户未能通知今分下兩縣曉示鄉村
人户仰遞相勸諭依此方法及時耕種用力既勤必有
豐年之報再此勸諭各宜知悉淳熙七年二月
　　　辛丑勸農文
<pb:KR4d0226_WYG_114-4a>
當職昨為本軍民間農事滅裂累曽出榜反復勸諭自
從去嵗以來凡吾父兄子弟似亦稍相聴信方欲從事
於深耕疾耘之務以冀一飽而當職不徳刑政失中侵
迫隂陽招致旱虐使吾父兄子弟終嵗勤動而不獲有
秋之望永<md:KR4d0226_SBCK_009-3a>¶思厥咎愧負何言尚幸一二父兄皆能率其
子弟當此荒歉之中種麥耕田及時盡力不為輕去墳
墓之計而又賴天之靈宗社之福雨雪應候土潤泉通
麥既可期稻又可種嗣嵗之功似已有可觀者而當職
<pb:KR4d0226_WYG_114-4b>
亦幸免於罪戾且將受代而歸矣今以中春之月祇率
典常躬載酒食出郊行田延見一二父兄同舉此觴以
告將别父兄其强食自愛謹身循理以教子弟使之孝
敬父母慈愛骨肉和睦鄉鄰救䘏災患輸納苗稅畏懼
公法專心致力於農桑之務如前此勸諭之云者而勿
為飲博逰惰争鬭論訟一切非理違法之事以䧟刑辟
其子孫之敏秀者則又教令講學讀書使知先王禮義
之教既以上副國家長育人才之意而爾之門户亦將
<pb:KR4d0226_WYG_114-5a>
與有榮焉其前年舊榜及星子知縣王文<md:KR4d0226_SBCK_009-3b>¶林耕田種桑
法今亦再行給散并此勸諭各宜體悉淳熙八年二月
　　　招學者入郡學榜
惟此邦江山竒秀如此俊茂宜倍於他郡而誦絃之聲
寥寥曠絶此長吏教化不眀之責也今敦請新臨江軍
新淦縣尉某人就軍學傳道堂主盟文社教授總司教
條每日講書次日覆三八出題四九日納課擇精勤者
書考以示勸無籍者給食有籍者以此差補職事其不
<pb:KR4d0226_WYG_114-5b>
率教者則有規請賢父老勉其子弟努力從事於學尚
庶㡬以見其成焉
　　　招舉人入白鹿咨目
恭惟國家以科舉取士盖循前代之舊規非以經義詩
賦<md:KR4d0226_SBCK_009-4a>¶䇿論之區區者為足以盡得天下之士也然則士之
所以講學修身以待上之選擇者豈當自謂止於記誦
綴緝無根之語足以應有司一旦之求而遂已乎今嵗
科場解發赴省待補之士二十有八又文行彬彬識者
<pb:KR4d0226_WYG_114-6a>
盖稱之郡亦與有榮焉然惟國家之所以取士與士之
所以為學待用之意有如前所謂者是以更欲與諸君
評之今白鹿諸生各已散歸山林閴寂正學者潜思進
學之所諸君肯來當戒都養給館致食以俟專此咨白
可否須報
　　　勸農民耘草糞田榜
雨水調勻田苗茂盛仰人户及時耘苗㧞去草根多用
土糞如法培加已帖知佐月半以後不測下鄉㸃檢將
<pb:KR4d0226_WYG_114-6b>
田中有草無糞之人量行决罰的無輕恕六月六日<md:KR4d0226_SBCK_009-4b>¶　　　勸諭趂時請地種麥榜
契勘秋來乆旱晚田失収兹幸得雨可種二麥今勸人
户趂此天時多耕闊種接濟口食其有無地可耕之人
及有力多而地少者仰自踏逐空閑官地具出字號四
至畆角經縣陳請布種當與判狀執照免料權給一年
其有情願永逺請佃之人亦仰分眀聲説即與給據管
業特免五年税料即不得因而侵占他人見耕田地及
<pb:KR4d0226_WYG_114-7a>
廣行包占狀外官地頃畆如有違犯許人陳告當以狀
内所請地及見種子利充賞本人仍别科罪除已行下
三縣照應施行外須至曉諭約束者
右榜勸諭人户請詳此事理趂時多種二麥量力請佃
官地務盡人力以相天功庶㡬來年不至闕食淳熙六
年九<md:KR4d0226_SBCK_009-5a>¶月
　　　放官私房廊白地錢約束
照對日今天色亢陽見行禁止屠殺祈求雨澤未獲感
<pb:KR4d0226_WYG_114-7b>
應竊慮細民不易所有官私房廊白地錢自七月初二
日為頭五十文以上放五日五十文以下放十日
　　　措置賑䘏糶糴事件
竊見軍境乆闕雨澤深慮細民將來艱食合預行招誘
客販米船就軍出糶并勸誘上户停蓄以備饑急措置
事件下項
如遇客販米到岸欲就軍出糶仰赴務陳狀看騐稅物
訖令就石寨内捎泊出糶即與免在城稅錢三分或有
<pb:KR4d0226_WYG_114-8a>
糶不盡之數欲載往它處須再經本務出給闗引方得
起離前<md:KR4d0226_SBCK_009-5b>¶去庶可闗防欺隠透漏之弊今帖城下稅務遵
依施行
尋常客人糶米必經由牙人方敢糶常被邀阻多抽牙
錢是致不肯住糶合嚴立榜賞上約許從民旅之便情
願交易庶得牙人不敢搔擾使軍今立賞錢一千貫文
榜市曹張掛曉示如遇客旅興販米斛到軍聴從民旅
之便自行糶糴如牙人不遵今來約束輙敢邀阻解落
<pb:KR4d0226_WYG_114-8b>
牙錢許被擾人畫時具狀經使軍陳訴切待勾収犯人
重行勘斷追納賞錢入官施行
米船到岸雖欲出糶然貧民下户不過斗糴卒難轉變
錢物未免畱滯須當勸諭上户及時収糴不惟他時可
濟荒歉於停蓄之家豈無宜利可謂兩便合帖委官敦
請上户説諭<md:KR4d0226_SBCK_009-6a>¶　　　措置兩縣到岸米船事
照對旱傷細民闕食合行出糶常平米斛應接細民食
<pb:KR4d0226_WYG_114-9a>
用切慮向去日乆有誤不測賑濟况今鄰郡州縣収成
正是客旅興販米斛之際本軍已行措置不行収稅仍
放免本船雜物稅錢招納米船住岸出糶接濟民户日
食其兩縣務亦合依此措置招誘米船候有米船到岸
即將常平米斛住糶凖備將來支用七月十一日帖都
昌縣
　　　招誘客販米斛免収力勝雜物税曉諭
照對本軍并管屬縣近日以來闕少雨澤見今祈禱未
<pb:KR4d0226_WYG_114-9b>
獲感應米價漸髙本軍已行下城下税務都建昌縣招
誘客販米斛前來從便住糶免収力勝雜物税錢不得
邀阻減尅牙錢之類外竊慮客人未能通知須至曉諭
并帖縣依<md:KR4d0226_SBCK_009-6b>¶此施行七月十五日
　　　再勸修築陂塘
契勘今嵗旱傷盖緣人户不修築陂塘積水灌溉田禾
致令乾死使軍已節次行下三縣及散榜給印榜曉示
人户陂塘淺漏處亦合併力開掘修築如有欠闕工料
<pb:KR4d0226_WYG_114-10a>
支費并諸軍縣借米喫用修築次年送納如陂塘廣闊
費用工力數多亦當計料工食申軍切待具申提舉衙
撥米借貸
　　　措置客米到岸民户収糴不盡曉諭
照對管内田禾多有旱損切恐民間闕食已措置令税
務多方招誘客人米船住岸出糶接濟民間収糴食用
與免収納雜物税錢今來漸有客旅興販米斛到來如
有民户収糴不盡之數許令牙人并有餘之家収糴停
<pb:KR4d0226_WYG_114-10b>
頓凖備接<md:KR4d0226_SBCK_009-7a>¶濟合行出榜曉示
　　　曉示鄉民物貨減饒市税
照對近城鄉民全藉將些小係税之物入城貨賣辦糴
口食若依遞年収税切慮無從所出合將客旅步擔興
販紗帛藥草絲綿雜物依舊収税外其餘鄉民應有些
小土産物貨入城轉變並與減饒三分之一合行約束
不得因而作弊
　　　約束不許偷竊禾穀
<pb:KR4d0226_WYG_114-11a>
照對三縣管下田禾雖是旱損其間有水源及可車戽
去處今來漸次成熟切慮有不守行止之人聚集偷竊
禾穀合行下巡尉司嚴行禁約
　　　約束諸縣泛催官物各給憑由<md:KR4d0226_SBCK_009-7b>¶訪聞逐縣尋常文引勾追欠户更不於引内批鑿少欠
是何年分官物名色若干數目泛稱積年拖欠及追人
户到官多是人吏作弊不問所欠多寡例將斷罪是致
小民憂疑不能安迹合行下諸縣約束如有人户少欠
<pb:KR4d0226_WYG_114-11b>
官物各給慿由眀言批鑿所欠是何年分官物立限給
付少欠之人依限赴官送納
　　　免流移民船力勝
照對有流移之民船至軍岸合行下税務審實並與蠲
免力勝放行
　　　禁旅店不許遞傳單獨
訪聞管下旅店遇有單獨困病或流移之人到店多是
慮其死亡更不容畱遂行遞傳驅逐出界因此䘮命合
<pb:KR4d0226_WYG_114-12a>
行下<md:KR4d0226_SBCK_009-8a>¶諸縣多印榜文於旅店約束遇有過往單獨飢餓
困病之人即仰所到店户不得遞傳扛擡送出外界許
就便米場騐實量給口食臨安痊日遣去萬一有死亡
之人即時報都保審實申縣行下如法埋𦵏
　　　取㑹管下都分富家及闕食之家
契勘管界乆闕雨澤田禾旱損使軍已行委官措置招
誘客人興販米斛蠲免力勝雜物税錢禁戢減尅牙錢
之弊勸諭前來出糶目今日逐有米不闕軍司亦已行
<pb:KR4d0226_WYG_114-12b>
帖都建昌縣及委官依使軍所行措置招誘客米赴縣
住糶及勸諭上户將所有米斛相各逐鄉村開倉依時
價出糶應接民間食用去訖切慮向去富實户將米斛
停頓不行出糶使細民闕食不便合行立式預先委官
取會管下都分蓄<md:KR4d0226_SBCK_009-8b>¶積米穀上户及闕食之家如後七月
十六日
某都共㡬家
一富家有米可糶者㡬家除逐家口食支用供贍地客
<pb:KR4d0226_WYG_114-13a>
外有米㡬石可糶(鄉例糶數/即依鄉例)開客户姓名米數(併佃地/客姓名)
一富家無餘米可糶者計㡬家而僅能自給其地客佃
客不闕仍各開户姓(併佃客地/客姓名)
一中産僅能自足而未能盡贍其佃客地客者計㡬家
(開户名取見佃客地/客姓名所闕之數)
一下户合要糴米者㡬家
作田㡬家各開户名大人㡬口小人㡬口(别經營/甚業次)
不作田㡬家各開户名大人㡬口小人㡬口(經營甚/業次)
<pb:KR4d0226_WYG_114-13b>
作他人田幾家各開户名係作某人家田大人幾口小
人<md:KR4d0226_SBCK_009-9a>¶㡬口(兼經營/甚業次)
右件如前竝是着實即無隠漏其闕食之家亦無詐冒
重叠仍五家結一保如將來使軍委官審實挑覆却有
不實去處甘伏重罪不辭
　　　施行旱傷委官驗視
照會本軍并管屬星子都昌建昌三縣自六月以來天
色亢陽闕少雨澤田禾乾枯本軍恭依御筆處分嚴禁
<pb:KR4d0226_WYG_114-14a>
屠宰精意祈禱及行下諸縣精加祈禱去處今據星子
都昌建昌三縣申依應遍詣寺觀神祠及諸潭洞建壇
祭祀請水精加祈禱雨澤竝無感應今來諸鄉早禾多
有乾損及備據税户陳徳詳等狀訴所佈田禾緣雨水
失時早禾多有乾稿不通収刈申乞委官檢視本軍今
檢凖淳熙令諸<md:KR4d0226_SBCK_009-9b>¶官私田災傷秋田禾以七月聴經縣陳
訴至月終止本軍酌立規條施行及具奏聞申省部監
司外須至出榜三縣管屬鄉村都保各仰通知(以上七/月十六)
<pb:KR4d0226_WYG_114-14b>
(日/)
　　　施行旱傷住催官物一月
契勘本軍三縣遭此旱災早禾乾損已出榜曉諭人户
依期投訴旱狀將來檢踏奏減秋税外有去年秋粮零
欠甚多及今年夏税全未納及分數緣其所欠並係起
發上供及本軍軍粮之數雖是今年旱田不熟在法無
緣免放然而訪聞諸縣催科無術不免决撻保長搔擾
人户當此闕雨之時深慮重困民力除已行下各住追
<pb:KR4d0226_WYG_114-15a>
催一月免致保長人户奔走期限例遭刑責費去車水
工夫今仰人户各體此意遞相告報於住催一月限内
自偹所欠錢粮各赴<md:KR4d0226_SBCK_009-10a>¶倉送納上以應副官司起發綱運
供贍軍兵下亦使本户不被追呼得以一意車水救田
别作營求用備將來闕食之患公私兩便各仰知悉
　　　諭上户承認賑糶米數目
契勘本軍管下今嵗旱傷田禾切慮細民闕食使司已
行下三縣推舉管下富實有米上户并自能贍給地佃
<pb:KR4d0226_WYG_114-15b>
客富家姓名各家見蓄米穀數目或有田産而不多或
無田産却有營運蓄積米穀錢物之家敦請赴官以禮
勸諭承認賑糶米穀數目申軍所委官并三縣勸諭到
上户承認賑糶米共七萬三千二百六十八碩五斗已
檢凖前項條令出給公據付人户収糴米斛囘軍賑糶
在城上户二十五名共認賑糶米一萬一千六百三十
五<md:KR4d0226_SBCK_009-10b>¶碩每升價錢一十七文足
星子縣勸諭到上户三十一名共認賑糶米一萬一千
<pb:KR4d0226_WYG_114-16a>
九百三十五碩每升價錢一十七文足
都昌縣勸諭到上户五十九名共認賑糶米二萬八千
九百八碩五升每升價錢一十四文足
建昌縣勸諭到上户九十一名共認賑糶米一萬八百
碩每升價錢一十二文足
　　　約束鋪兵
本軍盖緣旱傷遂置歴及黄旗綠匣急速前去兩縣追
會旱傷事件須管遵依台判日限時刻仰鋪兵連夜走
<pb:KR4d0226_WYG_114-16b>
傳至縣仍仰本縣於歴内批鑿承受日時手分姓名即
時依限回報亦仰批發離縣日時責付鋪兵連夜依限
赴軍投下<md:KR4d0226_SBCK_009-11a>¶以慿稽考違滯去處根究重作施行
　　　檢坐乾道指揮檢視旱傷
使軍照對管屬星子都建昌縣人戸陳訴秋田旱傷使
軍已立式出榜三縣曉示人戸赴縣投帳繳申使軍切
待依條差官檢視減放苗米所有近水鄉分可以車戽
注䕃得熟田段切慮人户將旱傷田段滚同得熟之田
<pb:KR4d0226_WYG_114-17a>
影帯披訴今檢凖乾道六年六月二十七日勅戸部曾
尚書劄子奏契勘州縣每遇災傷依法聴人户經官陳
訴差官檢視蠲放税租訪聞近來往往多被豪户計嘱
鄉司將豐熟去處一例減放其實被旱澇去處所委官
憚於往來檢視則貧乏下户不得蠲減臣愚欲望聖慈
特降睿旨委諸路漕臣散出文榜於鄉村曉諭應有災
傷去處仰民户依條式於<md:KR4d0226_SBCK_009-11b>¶限内陳狀仍錄白本户砧基
田産數目四至投連狀前委自縣官將砧基㸃對坐落
<pb:KR4d0226_WYG_114-17b>
鄉村四至畆步差官覈實檢放如輙敢妄移豐熟鄉分
在旱傷地分僥倖減免許諸色人陳告依條斷罪仍將
妄訴田畆並拘沒入官以一半給告人充賞施行若州
縣奉行滅裂從漕臣按治重寘典憲取進止六月二十
七日三省同奉聖旨依兼照檢踏災傷在法差官同令
佐詣田所先檢見存苗畆次檢災傷田段合委官前去
三縣鄉村究實得熟田段具帳申軍已行帖出榜星子
都建昌縣約束人户從實投帳以備差官檢放如有將
<pb:KR4d0226_WYG_114-18a>
得熟田段影帶披訴却致被人户陳告定依條斷罪追
賞施行
　　　施行下諸縣躬親徧詣田段相視<md:KR4d0226_SBCK_009-12a>¶使軍契勘今嵗三縣田禾旱傷間有邊臨山源溪澗或
有得雨去處自熟田段其税賦合全行輸納又有邊臨
大港并有積水陂塘可以車戽接救田段皆是人户自
入夏一乾之後合家老幼舉債辛勤用工車水救得其
禾稻十中只有三五分熟者即行比倣自熟之田究見
<pb:KR4d0226_WYG_114-18b>
其數斟量輕重别作一等優䘏兼有無水車戽全然旱
死田段切慮人户將來一概投訴旱傷欲將各縣鄉分
分委縣官趂此未曽収刈之際躬親下鄉遍詣田段地
頭親自相視仍闗呌耆保并人户指證供給罪賞攅類
開具供申
　　　禁戢人從不許乞覓
使軍照對所委官下鄉切慮將帶合干等人因而生事
乞覓搔擾事属不便合令縣給口食與隨行人不得搔
<pb:KR4d0226_WYG_114-19a>
擾保<md:KR4d0226_SBCK_009-12b>¶正寺觀等人仍立賞降給文榜付檢旱官隨行張
掛約束
　　　放免官私房廊白地
照對星子都建昌縣軍自六月以來天色亢陽闕少雨
澤見據人户經軍縣陳訴旱傷切慮細民不易理宜寛
䘏所有人户承賃官私房廊白地錢自八月初一日為
頭以十分為率權行減免二分候至來年麥熟日仍舊
　　　諭人户種蕎麥大小麥
<pb:KR4d0226_WYG_114-19b>
仰人户趂此雨潤多種蕎麥及大小麥接濟食用
　　　施行人户訴狀乞覓
據學生馮椅劄子述照對今嵗旱荒民户已是投詞星
子見行委官檢踏其在都昌舊來踏旱之弊名色非一
不敢<md:KR4d0226_SBCK_009-13a>¶不以告者凡押旱狀官中所收則謂之醋息錢直
日司乞覓則謂之接狀錢已下案案吏乞覓則謂之買
紙錢及投旱帳則謂之投帳錢官員下鄉檢踏供帳民
户着押社司乞覓則謂之着字錢檢踏官員隨從人吏
<pb:KR4d0226_WYG_114-20a>
於保正名下乞覓則謂之俵付錢官司行下蠲放所納
米斛社司隨斗敷數乞覓則謂之苗頭錢凡此之類皆
蠧民之尤者官中所放本以裕民而民之縻費乃至於
是人户既已困窮坐受其弊無力赴愬委實切害合行
下星子都建昌縣嚴行約束及出榜各縣門并檢踏官
隨行張掛曉示人户知悉如合干人依前乞覓前項逐
色錢數仰人户不以早晚具狀經縣陳訴從本縣拘収
犯人申解軍切待根勘依條施行各令知<md:KR4d0226_SBCK_009-13b>¶
<pb:KR4d0226_WYG_114-20b>
　　　施行專欄牙人不許妄収力勝等錢
照對本軍近出榜於上江州軍曉諭客販米斛前來從
便住糶免収力勝雜物税錢及約束不得邀減牙錢之
類外切慮牙人并税務專欄不依先來約束仍前収納
力勝等税錢及牙人妄有邀阻減尅牙錢之類今立賞
錢三十貫文省榜市曹并税務檢税亭張掛曉示客人
知悉廣行興販米斛前來出糶嬴落利息如税務專欄
等人并米牙人輙敢収納力勝等税錢及邀阻減尅牙
<pb:KR4d0226_WYG_114-21a>
錢之類仰各人不以早晚具狀赴軍陳論切待追収犯
人斷罪追賞施行
　　　禁豪户不許盡行収糶
照對本軍管下今嵗旱傷訪聞目今外郡客人興販米
穀<md:KR4d0226_SBCK_009-14a>¶到星子都建昌縣管下諸處口岸出糶多是豪強上
户拘占盡數収糴以待來年穀價騰踴之時倚収厚利
更不容細民収糴事屬未便如遇客人販到穀米仰上
户不得獨行拘占盡數収糴許細民皆得從便食用
<pb:KR4d0226_WYG_114-21b>
　　　管下縣相視約束及開三項田段
使軍契勘在法檢視災傷先檢見存苗畆次檢災傷田
段盖欲趂得人户未及収刈之際略見荒熟大概的實
分數然後豁出熟田細檢荒旱去處不致猾吏姦民通
同作弊本軍近緣荒旱檢坐上項條法行下諸縣遵依
施行除星子知縣王文林躬親下鄉兩日之内多歴都
分見得荒熟田段分眀民間咸樂其來不以為擾都昌
權縣孫迪功亦己申到躬親行視所見災傷等第人情
<pb:KR4d0226_WYG_114-22a>
苦樂皆有條理獨<md:KR4d0226_SBCK_009-14b>¶有建昌一縣地里稍逺未據申到却
訪聞得本縣官吏誤認法意欲將熟田一坵一角逐一
看視委是繁碎不惟重擾災傷人戸亦恐枉費日月不
能了辦合行約束
且如一坂之田大約百坵内有三五十坵成熟即指定
是何人田段約計畆角抄入熟田數内不在將來檢放
之限如一坂百畆只有一二十畆稍稍成熟即不須逐
畆抄劄畱與人户充収半藁口食仍令人户一面収刈
<pb:KR4d0226_WYG_114-22b>
犁翻種麥量畱根查聴候檢放或有田面大概黄熟而
其中有未出者有出而青空者有出而白死者並係荒
損然其根查却與熟田無異切恐將來収刈之後誤被
抄入熟田數内不得檢放尤為不便今請便行貎約多
少定下荒熟分數令人户一面犁翻種麥<md:KR4d0226_SBCK_009-15a>¶如今來所檢
熟田數内將來續有死損即仰人户量畱穗穡候檢旱
官到别行陳訴續與檢放
　　　乞行下江西從便客旅興販米穀
<pb:KR4d0226_WYG_114-23a>
契勘本軍并管屬諸縣今嵗旱傷全藉江西豐熟州軍
客旅興販米斛出糶接濟細民本軍已行散出文榜招
誘興販前來與免附載雜物税錢行下城下税務約束
及出榜曉示米牙人不得減尅分文牙錢令客人自行
出糶切慮向上州軍阻節不令穀米下河致使客旅不
通及間有興販米穀舟船州軍妄以雜物為名倚収税
錢是致商賈不肯搬販米穀前來出糶細民失望為害
非輕欲望鈞慈速賜行下江西豐熟州軍許令商賈從
<pb:KR4d0226_WYG_114-23b>
便興販米穀向下以來出糶應接民間食用仍乞嚴行
禁戢場務不得妄作名<md:KR4d0226_SBCK_009-15b>¶色収納税錢庶得客旅通行米
價不致騰踴
　　　約束米牙不得兠攬搬米入市等事
契勘諸縣鄊村人户搬米入市出糶多被米牙人兠攬
拘截在店入水拌和増擡價值用小升斗出糶嬴落厚
利遂致細民艱食情實切害合行約束
　　　約束質庫不許闗閉等事
<pb:KR4d0226_WYG_114-24a>
契勘質庫户平時開張庫店典質錢物利息所入不為
不多纔值旱傷嵗時輙以闕錢闗閉邀阻遂至細民急
切闕用無處質當兼目今闕雨澤城市古井多被有錢
之家拘占夾欄不令衆人汲運情理切害合行告示約
束施行
　　　戒約上户體認本軍寛䘏小民
契勘本軍并諸縣今嵗旱傷民間理宜寛䘏今訪聞乾
道<md:KR4d0226_SBCK_009-16a>¶七年放債豪强之家為緣旱傷人無以償多被强取
<pb:KR4d0226_WYG_114-24b>
去猪羊以至入其家搜奪種子豆麥之類及抑令將見
住屋宇并桑園田地低價折還人無所歸遂致流移有
至今尚未能歸業之人本軍雖行下三縣曉諭上户體
認本軍寛䘏之意量度欠債人户如粗有収成有力可
還之人隨宜取索外其貧乏之人見闕口食委實無可
償還仰上户且與寛容俟民力少蘇却行取索如將來
人户恃頑不還官司即為理索外上户乗此旱傷細民
闕食之際强以些小錢作合子文字借貸遂空頭年月
<pb:KR4d0226_WYG_114-25a>
價貫立契字未及踰時即行填掗預先月日經官投印
及有吞圖婦女顧充奴婢致細民受苦不一理合禁約
　　　施行張廷諫訴旱傷事<md:KR4d0226_SBCK_009-16b>¶據學生張廷諫劄子述夫旱暵之嵗朝廷檢収秋苗成
法具在而上中等户無不力陳必求其放免而後已縱
使官吏有弊亦須及半下户無力陳告憚於所費故皆
不投帳守令慮不及此則有帳者次第減放無帳者多
至全催粮食之儲既絶望於其前追租之吏又驅迫於
<pb:KR4d0226_WYG_114-25b>
其後囘視屋宇器皿布帛不可食者皆不可售進退皇
皇朝暮不能相保今若不待投陳檢視凡下等之苗先
此全免放則見存者其志益堅而已逃者各思反其鄉
里矣遂行下當縣取㑹五㪷以下米單名申軍不待檢
視先次並與除放施行
　　　施行邵艮陳訴踏旱利害
使軍今照近據管属星子都昌建昌三縣人户陳訴田
禾<md:KR4d0226_SBCK_009-17a>¶旱傷已帖委縣官躬親下鄉先次檢視熟田具帳供
<pb:KR4d0226_WYG_114-26a>
申去後據進士邵艮劄子竊見官吏下鄉檢視田段略
不問及人户旱傷去處惟於每户悵狀供具所熟田畆
亦不問所熟分數但勒令供作全熟田段鄉民不知官
吏深意皆相顧駭惑夫都昌田禾例宜旱秈非若星子
早田十居七八安有五月中旬一雨至今而有全熟之
理雖陂塘脚下及近容水去處間有熟者然賴車戽之
勤所得不償所費而又如此便利去處其實無㡬且以
所居一都言之惟麥坊劉坊大寧余于之旱為尤慘雖
<pb:KR4d0226_WYG_114-26b>
或一二分熟者然大概顆粒不収然則熟田實不能當
旱田二十分之一誠恐官司它日以所供熟田多少而
定通放秋苗分數則些少熟處適所以累及旱傷之家
有大不均之病聞之鄉老皆以為<md:KR4d0226_SBCK_009-17b>¶今嵗之旱酷於辛卯
盖彼時人家尚有嵗備自夫一旱之後加以連年暗折
入間例無盖藏自前月來鄉曲上户小民流離已覺相
踵且今此正収刈之際人家尚有一二分早禾可恃而
已如此者雖亦糊口迫之誠以催科之窘且深為後日
<pb:KR4d0226_WYG_114-27a>
慮而畫此至無賴計耳比年以來都昌上戸多為小人
誣賴故闕乏之際有力之家至不敢與交易由是貧乏
下户愈覺坐困而無告今鄉曲猶未雨油麻粟豆並烏
有赤地未耕二麥且有失時之慮嗣嵗之計彼將何措
此蠲租之惠尤鄉民之所深望也昔唐制旱七分租庸
調皆免被三分之収非不知取捐之盖有深望也本軍
遂作訪聞行帖三縣檢視官約束
　　　委官置場循環収糴米斛<md:KR4d0226_SBCK_009-18a>¶
<pb:KR4d0226_WYG_114-27b>
照得本軍管界乆闕雨澤旱死田禾目今在市闕米出
糶切慮細民闕食合行借撥官錢委官就軍置場措置
循環収糴米斛出糶應偹細民食用
　　　約束遊手不許脅持良民
契勘今嵗旱傷委官下鄉檢踏成熟田段外有旱田人
户一面犁翻種麥量畱根查聴候别有官前來檢収切
慮逰手脅持之人見人户旱田已經犁翻耕種妄作鄉
村虛聲首熟欺詐乞覓使善良人户不敢犁翻以至種
<pb:KR4d0226_WYG_114-28a>
麥失時不能安業今仰人户知悉若實有旱田即依條
量畱根查以備檢放一面犁翻種麥免致失時如有似
此脅持妄稱陳訴欺詐之人仰被擾人户經官陳理切
待追取送獄根勘斷罪施行<md:KR4d0226_SBCK_009-18b>¶　　　援例乞撥錢米
照對本軍今嵗旱傷細民闕食已行下星子都昌建昌
縣委官抄劄合賑糶賑濟户口人數申軍及照得乾道
七年旱傷係蒙提舉常平使司支撥到池州太平州蕪
<pb:KR4d0226_WYG_114-28b>
湖繁昌等縣常平米五萬碩差官管押前來本軍分撥
下三縣賑糶賑濟遂具申常平提舉使司乞支撥米斛
差官管押前來本軍賑糶賑濟續蒙提舉使司支撥信
州貴溪縣常平米五千碩差人前去搬取及支撥池州
常平錢五千貫省付軍収糴米斛賑糶
　　　再諭人户種二麥
使軍累行勸諭人戸耕種二麥盖為今年荒旱不比常
年須是併力加工救濟性命今訪聞多有未施工處顯
<pb:KR4d0226_WYG_114-29a>
是頑<md:KR4d0226_SBCK_009-19a>¶慢已帖檢旱官并行催趣將頑慢惰農之人量行
决罰先此曉諭各仰知悉
　　　行下三縣抄劄賑糶人戸
照對近委官抄劄三縣管下賑糶人戸姓名大小口數
申軍尋將己申到帳拖照得合賑糶人戸並不見聲説
見住地名去處恐有漏落増添情弊難以稽考合行下
逐縣將逐都塌畫地圖畫出山川水陸路徑人戸住止
去處數内不合賑糶人户用紅筆圈欄合賑糶人户用
<pb:KR4d0226_WYG_114-29b>
青筆圈欄合賑濟人户黄筆圈欄逐一仔細填寫姓名
大小口數令本都保正長等叅考指實繳申切待差官
㸃摘管實
　　　行下三縣置場<md:KR4d0226_SBCK_009-19b>¶照對見委官抄劄三縣賑糶賑濟人戸大小口數畫圖
結申務要實惠及民無致妄冒所有置場去處委官酌
量地里逺近分定置場去處各縣水陸地里若干其勸
諭到上户賑糶米斛亦合撥隸近便赴場去處以慿施
<pb:KR4d0226_WYG_114-30a>
行續據三縣申置場共三十五處
星子縣置場七處　都昌縣置場十一處　建昌縣置
場一十七處
　　　約束許下户就上户借貸
契勘今嵗旱傷非常得熟處少本軍已節次行下三縣
散榜曉諭人户趂此土脉未乾并力耕墾廣種二麥接
濟將來食用如有惰農耕種失時之人即請照已行榜
示行遣其貧乏無種粮之家請諭上戸借貸如要官司
<pb:KR4d0226_WYG_114-30b>
文歴即印<md:KR4d0226_SBCK_009-20a>¶給令上戸収執遇有下户借貸麥種粮食即
令就歴批領將來還足對行勾銷如有不還官為理索
　　　再諭上户䘏下户借貸
契勘今年荒旱非常得熟處少本軍多方救䘏務使人
户不至飢餓流移及行勸諭人户多種二麥接濟喫用
非不叮嚀當職近因出郊相視陂塘見得麥田多有未
施工處盖緣人户打糓未了亦是官司勸諭未至其得
熟處不闕種粮可以佈種然其人既無飢餓之憂便乃
<pb:KR4d0226_WYG_114-31a>
懶惰其荒旱處合更勤苦又以難得粮種遂致因循今
仰人户速將所収禾穀日下打持趂此土脉未乾并力
耕墾其髙田堪種麥處即仰一面種麥其水田不堪種
麥處亦仰趂早耕翻多着遍數務要均熟庶得乆逺耐
旱宜禾其得熟人户當<md:KR4d0226_SBCK_009-20b>¶念幸得収成常生慚愧不可便
致惰怠趂此餘力多種二麥將來可以博得他處物貨
其遭旱人户當念既遭此難尤當勤力多種食物方可
養贍老小不致飢餓流移其下户無種粮者上户當興
<pb:KR4d0226_WYG_114-31b>
憫惻之心廣加借貸目今施惠既可以結鄰里之驩將
來収成亦自不失収息之利庶㡬過此荒年各保安業
今恐前來勸諭未眀再此榜示仰人户知悉
　　　革住米船隠瞒情弊
契勘賑糶場収糴米斛如遇米船到岸内過税船隻収
糴三分住糶米船止糴一分其住糶米船法格並與免
収税錢外訪聞客旅多生奸猾動是數隻到岸於内却
將一兩隻作住糶結計在市米牙人令其虚解牙錢稱
<pb:KR4d0226_WYG_114-32a>
就市糶訖<md:KR4d0226_SBCK_009-21a>¶却將在船住糶米斛夤夜搬往過税船内隠
瞞官司合行出榜約束
　　　行下場所革住米船隠瞞
照得賑糶場近緣住糶米船客人結計牙人虚解牙錢
夤夜搬傳米斛往過税米船之内隠瞞官司有此欺弊
遂出榜河岸約束今來尚慮住糶客人雖依曉示在市
出糶切慮闗防不盡合行下本場自今後遇有住糶米
船即令城下税務看驗具數闗報賑糶場本場權住出
<pb:KR4d0226_WYG_114-32b>
糶令客人搬米赴場從本場差人監用本場升斗自行
出糶接濟細民日報糶過米數糶足為給闗子放行庶
㡬杜絶隠瞞官司之弊
　　　申提舉司將常平米出糶<md:KR4d0226_SBCK_009-21b>¶契勘本軍今嵗旱傷細民闕食遂行下三縣抄劄到合
賑糶賑濟户口人數已行措置賑糶賑濟所有本軍城
下常平倉見樁管在倉米八千八百九十三碩二㪷六
升五合二勺除今年八月内盤量欠折米一千六十碩
<pb:KR4d0226_WYG_114-33a>
三㪷二升四合外實管見在米七千八百三十二碩九
㪷四升四合八勺係是乾道八年以後逐年収糴到數
目價錢不一其米今年在厫内有結冒陳損兼照今年
七月内管属建昌縣闕少米斛出糶所支撥義倉米估
價應接民間食用每升計價錢一十文足已具収報提
舉使衙照㑹去訖所是見管和糴米本軍今追到牙人
沈先等供具其米經年陳損與受納到人户義倉米陳
損色様一同依市價每一升估計價錢一十文足本軍
<pb:KR4d0226_WYG_114-33b>
照得上件米係是當來委官和<md:KR4d0226_SBCK_009-22a>¶糴到數目切慮虧損元
價未敢擅便出糶具狀申提舉使衙照㑹依目今所估
價直賑糶應接民間食用庶㡬飢民不致流移
　　　行下置場不許畱滯客旅
契勘本軍今嵗旱傷細民闕食雖移文江西州縣通放
到客米舟船又慮牙鋪解落及市民日糴數少阻滯客
旅不便遂行委官置場支撥官錢依市價兩平交量収
糴客米以備賑糶應接細民食用今訪聞得本場每遇
<pb:KR4d0226_WYG_114-34a>
客米到場中糶更不即時交量及至交量又不即時支
還價錢切慮合干人因而作弊畱滯乞覓錢物合行約
束限當日交量即時當官支結價錢如違將犯人勘斷
　　　行下兩縣委官捉人户糶米減尅<md:KR4d0226_SBCK_009-22b>¶契勘管下今嵗旱傷細民闕食使軍遂措置支撥官錢
差人前往外州縣収糴到米分撥兩縣出糶訪聞合干
人將人户所糴米並不依實支量公然作弊減尅今委
逐縣知縣縣尉每日不測捉人户所糴米三兩户當官
<pb:KR4d0226_WYG_114-34b>
覆量如有少數即根究解人赴軍
　　　申諸司乞行下江西不許遏糴
契勘本軍并管屬諸縣今嵗旱傷最甚細民闕食及無
米支遣軍粮遂多方借兊官錢差撥公吏前去江西得
熟處州縣収糴米數回軍賑糶支遣及檢凖淳熙令災
傷官司不得禁止搬販及近降指揮州縣不許閉糴如
有遏糴州軍許鄰州越訴及凖今年八月十九日聖旨
節文江東安撫使陳少保奏今嵗災傷先合措置通放
<pb:KR4d0226_WYG_114-35a>
米斛州<md:KR4d0226_SBCK_009-23a>¶縣有遏糴去處許行越訴本軍遂節次備坐移
文隆興府照會収糴去後已承回報行下諸縣許令本
軍所差人収糴米穀放行今却據差去公吏吕棋狀申
在本軍建昌縣管下二陂山田等處四散収糴靖安新
建縣鄉人米斛欲装上船覩奉新縣尉司弓手五十餘
人各持鎗棒沿江巡綽不容装發米斛又被奉新縣差
人越界釘斷建昌縣管下三陂潭徳爻口陂水把截不
放船隻上下往來巳申建昌縣差保正隅官防䕶所糴
<pb:KR4d0226_WYG_114-35b>
米船今於十月二十四日被奉新縣差弓級徐成等部
領弓手保正等於要路把截不容鄉人搬糴米穀申乞
施行本軍今照差去公吏吕棋係在本軍建昌縣界収
糴靖安新建縣管下米穀其奉新縣官吏公然違戾見
行條法及不遵今年八月十九日專<md:KR4d0226_SBCK_009-23b>¶降聖旨指揮輙差
弓手持鎗棒㳂河巡綽不容収糴又差人越界前來建
昌縣管下三陂把截釘斷水口不惟本軍所糴米穀百
端攔遏不行通放有悞賑糶支遣至於客販米穀舟船
<pb:KR4d0226_WYG_114-36a>
亦不得往來公私利害至重移文隆興府并江西轉運
司照詳前項條法指揮請將奉新官吏按劾仍通放米
船并申諸司行下隆興府通放本軍所糴米船并申御
史臺乞依近降指揮彈奏施行
　
　
　
　
<pb:KR4d0226_WYG_114-36b>
　
　
　
　
　
　
　
　晦庵别集卷六

<pb:KR4d0226_WYG_115-1a>
欽定四庫全書
　<md:KR4d0226_SBCK_009-1a>¶晦庵别集卷七　　　　　　宋　朱子　撰
　<md:KR4d0226_SBCK_009-6b>¶　公移
　　　申倉部及運司檢放三縣苗米數
本軍照對管屬星子都昌建昌三縣自六月以來天色
亢陽闕少雨澤田禾乾枯本軍恭依御筆處分嚴禁屠
宰精意祈禳及行下諸縣精加祈禳去後續據星子都
建昌三縣申依應遍詣寺觀神祠及諸潭洞建壇祭祀
<pb:KR4d0226_WYG_115-1b>
請水精加祈禱雨澤並無感應今來諸鄉早禾多有乾
損及備據税户陳徳祥等披訴所布田禾緣雨水失時
早禾多有乾槁不通収刈申乞委官檢視除放苗米本
軍除已依條行下諸縣令人戸供投土段文帳差官檢
視及於七月十六日具錄奏聞并申朝省及諸監司照
㑹施行遂選差委迪功郎司户參軍毛大年前去星子
縣及委迪功郎星子縣主簿李如晦前去都昌縣及委
從政郎司法參軍陳祖永前去建昌縣同逐縣知縣躬
<pb:KR4d0226_WYG_115-2a>
親詣旱傷田段地頭逐一對帳檢視續據所委官具到
已檢放過人户災傷田段共放過米三萬七千四百五
十碩一㪷二升三合一勺申軍本軍今照星子都昌建
昌三縣淳熙七年分管催人戸苗米四萬六千五百一
十九碩六㪷五升四合五勺四抄七撮數内除豁所委
官檢放過米共三萬七千四百五十碩一㪷二升三合
一勺統均計放八分以上外實催米九千六十九碩五
㪷三升一合四勺四抄七撮本軍已具奏聞乞存畱上
<pb:KR4d0226_WYG_115-2b>
件米支遣官兵外今開具諸縣檢放實催米數下項合
具狀供申行在尚書倉部及申轉運司使衙照㑹
星子縣管催米六千五百三十石七斗三升二合六勺
已委司户毛迪功同知縣王文林下鄉檢視
檢放米五千三百六十八石七斗二合一勺檢放計八
分一釐二毫
先放五斗以下四百石三升二合七勺所委官檢踏放
四千九百六十八石六斗九合四勺實催米一千一百
<pb:KR4d0226_WYG_115-3a>
六十二石六斗六升五勺
都昌縣管催米一萬九千七百七十五石五升一合四
勺八抄七撮已委星子縣主簿李迪功同權縣孫迪功
下鄉檢視
檢放米一萬六千八十四石二斗七升一合放八分一
釐三毫四系先放五斗以下一千八百六十四石八斗
七升七合
所委官檢踏放一萬四千二百一十九石三斗九升四
<pb:KR4d0226_WYG_115-3b>
合實催米三千六百九十石七斗八升四勺八抄七撮
建昌縣管催米二萬二百一十三石八斗七升四勺六
抄已委司法陳從政同知縣林宣教下鄉檢視
檢放米一萬五千九百九十七石七斗八升放七分九
釐一毫五系先放五斗以下米五百四十一石六斗七
升
所委官檢踏放一萬五千四百五十六石一斗一升
實催米四千二百一十六石九升四勺四抄
<pb:KR4d0226_WYG_115-4a>
　　　糶場印式
入門訖監　　押
交錢訖監　　押
支米訖監　　押　不到監　押(係糴米人不到於/簿歴上用此印)
交錢若干訖監　押
依數支米訖監　押
　　　號式用青絹印
某場監官隨行人吏某人斗子某人入門使押
<pb:KR4d0226_WYG_115-4b>
　　　夾截糶場交錢量米處
　
　
　　　總簿式
使軍
　今給總簿一面付某縣某塲照給賑糶
歴頭賑濟牌子仰照此字號批鑿牌歴對填米數給付
人户今就此簿交領逐次糶濟訖用支訖印於本日窠
<pb:KR4d0226_WYG_115-5a>
眼内其糴不足者實填所糴米數候結局日繳申　年
　　月　　　日給
天字(牌/歴)某都某保某人逐次(請/糶)米若干訖姓名押
正月一日　六日　十一日　十六日　廿一日　廿六日
二月一日　六日　十一日　十六日　廿一日　廿六日
三月一日　六日　十一日　十六日　廿一日　廿六日
　　　　牌面印紙式
某縣某鄉第　　正月一日六日十一日十六日廿一日廿六日
<pb:KR4d0226_WYG_115-5b>
　都人户　　　二月一日六日十一日十六日廿一日廿六日
五日一次赴　　三月一日六日十一日十六日廿一日廿六日
　場請賑濟米　閏月一日六日十一日十六日廿一日廿六日
使　　　　　　　　押
　　　　牌背題字式
縣給付　　　都　　　官　　押(用縣印/)
　　　　　　字號監　　　　押
　　　　賑糶歴頭様
<pb:KR4d0226_WYG_115-6a>
　
　
今給歴付　縣　鄉　都人户
大人　口小兒　口每五日賫錢赴　収糴
　
　
右給歴頭照會淳熙八年正月　　日給
使　　　　　　押
<pb:KR4d0226_WYG_115-6b>
正月初一日
正月初六日
正月十一日
　　　措置賑糶場合行事件
照對管属今嵗旱傷尤甚細民闕食使司已措置委官
抄劄到闕食户口及勸諭上户承認賑糶米斛并支常
平倉見管米斛合自淳熙八年正月一日為頭賑糶賑
濟至閏月終住
<pb:KR4d0226_WYG_115-7a>
　　　糶支外令施行下項
一差寄居見任指使添差酒税監押監廟官三十五員
前去各縣逐縣監轄賑濟及要各縣當職官分場巡察
不得容令隨行人并保正長作弊并監轄糶官每月支
見任官食錢二貫文米六斗寄居官錢三貫米一石并
逐場差撥人吏共三十五名每月支食錢一貫五百文
米三斗
一使軍置造入門并交錢訖支米訖不到交錢若干訖
<pb:KR4d0226_WYG_115-7b>
依數支米訖印子各六枚各三十五箇并合干人青絹
號云某處監官隨行人吏某斗子某人使押并置造升
斗委官較量及簿歴給下逐場交管行使
一印給賑濟户歴頭并賑濟人口牌面發下三縣交管
於賑糶賑濟前一月出榜曉示人户定某日前來本場
請領歴頭牌子出榜後半月委各場監官就本場當官
審實依總簿内千字文號批鑿牌歴給付人户附簿交
領
<pb:KR4d0226_WYG_115-8a>
一見置場賑糶米穀合於賑糶賑濟前十日勒逐都保
正將置場處用棘刺夾截作兩門兩重極小只通一人
來往外門之内裏門之外須極寛可容一場賑糶賑濟
人外門之側為一忩後夾截交錢位子一間依使軍立
去様式告示保正夾截
一見措置下場賑糶濟米穀所有船運及支破擔脚仍
鈐束合干人不得減刻斛面
官司米穀並前一日般赴場監官交足上户米令各家
<pb:KR4d0226_WYG_115-8b>
自用客津般每石三十里外支米三升三十里内二升
十里内一升其米就所糶内支官給價錢還上户如米
去場五里内即就各家見安頓監糶
官米陸路即仰保正輪差能擔擎糴米人户搬送每石
依上項計里數支雇米水路即本縣和雇人船装錢比
陸路減半支其人船食米並於官錢内支使賑糶米穀
一月分六次出糶常平米切慮内有去置場處稍逺般
運艱辛即令本場上户一面兑米出糶即令監轄官具
<pb:KR4d0226_WYG_115-9a>
糶過賑濟米穀報縣本縣以常平米糶錢依市價給還
元兑糶米上户交領其縣市去置場相近即般運米斛
前去置場處糶濟依已立定船脚支破
　　　施行置場賑糶濟所約束事
契勘賑糶賑濟人户米穀已下場差官及合干人監轄
外逐場先出榜分定都分先後仍於外門外及裏門外
各依先後資次排定都分上户坐處(近都先交錢後請/米逺都後交錢先)
(請/米)
<pb:KR4d0226_WYG_115-9b>
至日天未眀監官入場隅官入交錢位子(隨行人非有/號不得入門)
保正大保長各將旗號引本都保下輪糶濟人赴場外
門依資次旗下座定以監官逐隊呌名保正以旗引保
長保長以旗先行賑濟人户以次詣忩前呈牌隅官以
入門印印其左手訖撥入門監官逐隊呌名保正長引
賑濟人以次請米訖監官用支米訖印於牌下日子之
左以濕布拭去手印即時出門次引賑糶人戸詣忩交
錢(上戸米錢自行交外更不附歴常/平米錢縣司差人吏當㕔交納)交訖用紅印於歴
<pb:KR4d0226_WYG_115-10a>
内本日合糴米數下之右如錢數不足分眀批上實糴
之數却付人户以入門印印其左手入門監官逐隊呌
名保正長引賑糶人以次糴米訖監官用糶米訖青印
印其歴内交錢印之左仍用濕布拭去手印即時出門
一保畢又引一保如前一賑糶人户逐都各置絹旗一
面(止用小絹一幅約長/二尺各書第㡬都字)逐保各置小旗一面(或絹或紙/從便各書)
(第㡬都第/㡬保字)逐場都各各異色保各如其都之色
　　　委官往各場究見元認米數樁管實數
<pb:KR4d0226_WYG_115-10b>
契勘先據星子等三縣官勸諭到管下有力上户承認
賑糶米穀接濟民間食用軍司已籍定姓名認糶數目
及行下各令樁管凖備將來賑糶切慮其中有樁不及
所認之數有悞指凖合行委官前去究見各户見今的
實樁管米穀數目如有闕少即請嚴責近限計置樁管
數足
　　　再措置場所賑濟孤老人等約束
照對今嵗旱傷軍司已行措置賑濟賑糶事件立日式
<pb:KR4d0226_WYG_115-11a>
行下三縣遵守一例施行自來年正月初一日為頭賑
糶賑濟去訖數内合賑糶事件切慮軍司有所未盡兼
賑濟孤老殘疾等人若依每月作六次支給又恐冬寒
趂日分赴場請米不給合行下三縣如所行賑糶事件
未盡請畫條具申軍所有賑濟孤老殘疾等人所請米
次數可改作每月初一日十六日作兩次預行支給庶
㡬不至失所
　　　取㑹諸縣知縣下鄉勸諭佈種如何施行事
<pb:KR4d0226_WYG_115-11b>
使軍契勘先印給文榜發下三縣曉諭鄉民將田土趂
時犁翻多種二麥今詢問得除種麥田地外尚有未犁
田地去處稍多及已耕翻田鄉民又不趂時壅殖兼相
去交春日逼切慮農事失時委自知縣躬親下鄉勸諭
鄉民遍行翻犁田土以備來春佈種如使軍不測差官
前去㸃檢得再有未翻犁去處必定勾追有違約束之
人重行斷罪先具已如何施行狀申
　　　再行下三縣勸諭到上户賑糶不許抵拒事
<pb:KR4d0226_WYG_115-12a>
契勘今嵗旱傷細民闕食已行下都昌縣勸諭到上户
承認賑濟米穀數目申軍使司亦已行下本縣將勸諭
到上户米穀數目照應置場處户口多寡分撥付逐場
出糶務要均平切慮其間上户抵拒官司不即依從分
撥即仰具姓名申軍
　　　行下米場人户不到者於總簿用印
照對今嵗本軍管属旱傷已行闗防約束行下三縣自
來年正月為頭賑糶賑濟去訖所有賑糶米日分人戸
<pb:KR4d0226_WYG_115-12b>
赴場糴米不及仰監糴官即時用不到印子於總簿姓
名下印訖為照合行仍闗報逐塲
　　　行下米場具糶過米式
照對本軍管属今嵗旱傷已據星子都建昌縣勸諭到
上户承認賑糶米穀數目申軍使司亦已措置闗防置
場差官下縣監轄自今年正月為頭賑糶賑濟去訖所
有各縣合五日一次遇糶米日分具糶過米數文帳二
本申縣本縣繳連一本申軍今立式下項
<pb:KR4d0226_WYG_115-13a>
某處賑糶場
今具某月某日糶過米數下項
一本場本日合糴人户計若干共糴米若干
大人若干合糴若干
小兒若干合糴若干
一本日實到糴米人戸若干共糴過上户某人米若干
如是糶官米即説官米
大人若干糴過米若干
<pb:KR4d0226_WYG_115-13b>
小兒若干糴過米若干
一比合糴米數不到人户若干少糴米若干
大人若干合糴米若干
小兒若干合糴米若干
右謹具申聞　(淳熙八年正月初二日/)
　　　施行場所未盡抄劄户
照對本軍管屬星子都昌建昌縣旱傷已行下各縣委
官抄劄到闕食户口人數自今年正月為頭賑糶賑濟
<pb:KR4d0226_WYG_115-14a>
近據人户前來投陳係漏落抄劄不盡本軍未見着實
難便施行今出榜賑糶濟場曉示如有不濟户當來漏
落未曽抄劄即仰具狀經本場巡察官陳理從本官見
着實如委係闕食即仰一面賑糶具姓名保眀申軍其
間或有税産得過人戸以乞賑濟為名意在避免賦役
輙敢妄冒煩紊官司罪當追治
　　　措置行下各場闗防上户用濕惡糙米
照對本軍旱傷已行下三縣勸諭管下上户承認米穀
<pb:KR4d0226_WYG_115-14b>
賑糶軍司已行措置闗防約束置場差官下縣監轄賑
糶外切慮其間有上户却將濕惡麄糙米穀赴場出糶
有悞民間食用合行下三縣如有上户津般到濕惡麄
糙穀米即仰退回令上戸津般堪好米穀出糶不得容
令作弊并印榜曉示
　　　續置歴下場五日一次開具糶過米
照對本軍管属旱傷細民闕食已行下三縣勸諭到上
户承認賑糶米穀數目申軍使司已闗防措置約束事
<pb:KR4d0226_WYG_115-15a>
件置場給歴下縣付人户差官監轄自今年正月為頭
每五日一次賑糶切慮其間尚有人户不能措辦五日
錢一頓収糴合續添賑糶歴一本立式行下三縣闗報
逐場如有人户願日赴場収糴米斛者即仰賫元立歴
頭赴巡察官粘連印押付人戸逐日収糴其有人户願
依前五日一次赴場収糴者即仰依已行事件施行仍
五日一次開具糶過米穀文帳供申
　　　行下普作賑濟兩日
<pb:KR4d0226_WYG_115-15b>
契勘本軍管属旱傷尤甚細民闕食已行下三縣抄劄
到闕食户口人數申軍及勸諭到上户張世亨等四名
依格承認賑濟米共一萬九千石及依條取撥常平義
倉米自淳熙八年正月以後縁管属寒雪本軍行下属
縣將賑糶人户一例賑濟兩日(正月八日帖都建昌縣/)
　　　再諭上户借貸米穀事
契勘本軍管属去嵗旱傷已行下星子等三縣勸諭上
户以所収米榖賑糶除認數外有餘剰米穀并不係勸
<pb:KR4d0226_WYG_115-16a>
諭賑糶米穀人家遞年多是春間將米穀等先放下户
秋冬隨例収息今來上户以旱傷之故慮恐下戸將來
負欠不還官司不為受理仍以官司勸諭為詞不肯
放使下户用乏失業不便使司今凖淳熙四年十二月
初三日指揮節文諸人戸賖糶米令欠户還米本外每
斗収息五升其先放約秋成計本息還錢亦合一體施
行如有拖欠不還官為理索所貴兩無虧損合行下三
縣散榜勸諭約束施行
<pb:KR4d0226_WYG_115-16b>
　　　再委官體訪場所合干人減尅等事
契勘本軍管下去嵗旱傷已行下三縣勸諭到上户賑
糶米穀使司遂措置委官下縣分場監轄賑糶濟及帖
縣官分定地頭巡察去訖切慮各縣逐場監糶濟官容
縱合干等人減尅升㪷及容上户將砂土碎截濕惡空
殻米穀赴場中糶濟及巡察官不即前去巡察事属不
便就委官前去體訪如有似此違戾去處即具狀供申
　　　申監司為賑糶場利害事件
<pb:KR4d0226_WYG_115-17a>
契勘本軍并管属諸縣去嵗旱傷至甚細民闕食切慮
人户逃移失業遂多方勸諭上户賑糶米穀并將見管
常平米數行下分定置場去處官吏監轄糶濟應接細
民食用今有下項利害事件合申諸監司
除本軍勸諭上户樁管米數并於外州和糴及常平米
糶濟應接管内細民食用外近來續據人户陳訴當來
抄劄漏落姓名及隣路州軍流民前來逐食又不免行
下管属多方存䘏相度賑濟所費米斛比之元來計度
<pb:KR4d0226_WYG_115-17b>
數目大改増添而向去小熟日子尚逺切慮所樁米穀
不能周給無可接續糶濟却致民間缺食事属不便乞
即撥米二三萬石應副接續糶濟如蒙允許即乞早賜
行下取撥去處以慿差撥人船前去搬取
本軍昨凖淳熙七年九月十三日敕中書門下省檢㑹
昨凖乾道七年八月一日指揮立定勸諭上戸賑糶濟
格目給降付身補授名目内無官人一千五百石補進
義校<md:KR4d0226_SBCK_100-28b>¶尉(願補不理選限/將仕郎者聴)二千石補進武校尉(如係進士/免文解一)
<pb:KR4d0226_WYG_115-18a>
(次不係進士候到/部與免短使一次)四千石補承信郎(如係進士與/補上州文學)五千
石補承節郎(如係進士/補迪功郎)如是賑糶依此減半推賞又凖
淳熙七年十月八日指揮節文賑糶米於市價減半錢
數即照已降指揮推賞
本軍即已備坐行下管属勸諭只據上户張世亨張邦
獻劉師輿黄澄四名承認依格賑濟本軍已行具奏及
申諸監司照㑹賑糶一事至今尚未有申到承認應格
之人盖緣本軍地瘠民貧除上項四家賑濟之外未有
<pb:KR4d0226_WYG_115-18b>
出得上件米穀減半出糶之人是到所認米穀數目不
多有闕賑糶欲乞詳酌所申特賜敷奏乞將上户承認
賑糶米價止令量減四分之一便與依格推賞却於所
得官資比折錢數量展磨勘之類早賜行下勸諭増認
庶使上户樂於就賞細民不致闕食
今照管屬近來不住有外州縣飢民流移入界本軍已
行下諸縣存䘏及委自當職官勸諭上户収充佃客借
與空閒屋宇許令請佃係官田土給與種糧趂春開耕
<pb:KR4d0226_WYG_115-19a>
如向去豐熟外州縣税户前來識認官司不得受理如
今來所招佃客將來&KR0454;私搬走囘鄉即許元贍養税户
經所属陳理官為差人前去追取押囘斷罪交還及散
榜鄉村遍行曉示外欲乞詳酌更申朝省眀降指揮行
下庶㡬州縣有所遵守不惟安集流民免致失所亦使
開闢曠土供納税賦實為利便
　　　申提舉司借米付人户築陂塘
照對管屬星子等三縣去嵗旱傷尤甚緣田段多是髙
<pb:KR4d0226_WYG_115-19b>
仰見管陂塘多是穿漏是致旱死不住據管属星子都
昌建昌人戸經官陳乞借口粮修築陂塘本軍行下逐
縣委自知縣躬親前去管下逐一驗視所管陂塘如有
穿漏及開掘即仰一面計度合用工數供報提舉司乞
支撥米斛已蒙提舉衙囘牒指揮支撥保借常平司六
百五十四石
　　　施行闕食未盡抄劄人等事
照對本軍管下三縣諸鄉保正當來受情不行依公抄
<pb:KR4d0226_WYG_115-20a>
劄闕食人户多將得過隠實之人抄作闕食其實是闕
食人戸却不抄劄未欲便行追究合行約束
仰隅官保正照應本縣巡察官所行事理須管從實隨
門冄行審實抄劄闕食人户若保正依前減裂不即同
隅官抄劄及將元冒濫人盖庇或在鄉乞覓人户分文
錢物仰隅官具狀陳訴切待追究重作施行
有當來不應抄劄隠實有營運物業之家及上户自能
贍給地客見執使軍歴頭之人仰隅官保正追収繳納
<pb:KR4d0226_WYG_115-20b>
若顔情盖庇不即追納别致人户陳訴或覺察得知必
定重作行遣
有委是闕食人户隅官保正不為抄劄或保正等乞覓
搔擾仰被擾人戸不拘早晚赴本軍陳告切待重作行
遣
有得過人户妄稱闕食陳乞給歴紊煩官司之人定當
追収赴軍重斷
有合追収元給文歴人户輙敢倚恃猾健訟把持不伏
<pb:KR4d0226_WYG_115-21a>
追収仰隅官保正具狀陳訴切待重作行遣
仰属縣逐鄉隅官保正從實再行審實抄劄到闕食人
户切待委官躬親下鄉隨門審實如再有不實仍前泛
濫去處必定追収犯人赴軍定送獄根勘情弊施行
　　　審實糶濟約束
照對已行帖逐縣審實糶濟事件切慮各鄉隅官保正
不依所行約束别致引惹詞訴事屬不便合帖屬縣再
行約束開具供申
<pb:KR4d0226_WYG_115-21b>
各鄉有營運店業興盛之家其元給歴頭合行追取若
雖有些小店業買賣微細不能贍給巳請歴頭不合追
囘如有似此未係抄劄之人亦請令隅官保正從實根
括施行毋致泛濫
各鄉上户地客如主家自能贍給其元給歴頭合行追
収如主家見自闕食不能贍給雖是地客亦合給歴如
有似此之人即請隅官保正從實根括毋致泛濫
各鄉人户如將戸名及第行重賫請去歴頭合行追回
<pb:KR4d0226_WYG_115-22a>
如是只用第行雖不用户名實非重疊其已請歴不合
追取人户已請歴頭如有虚増口數今來覈實合行減
退即請於歴頭并總簿内分眀改正
縣市
一上等有店業日逐買賣營運興盛及自有税産贍給
不合請給歴頭人户若干
　　　開具坊巷逐户姓名大小口數
一中等得過之家并公人等合赴縣倉糴米人若干
<pb:KR4d0226_WYG_115-22b>
　　　開具坊巷逐户姓名大小口數
一下等貧乏小經紀人及雖有些小店業買賣不多并
極貧秀才合請歴頭人户若干
　　　開具坊巷逐戸姓名大小口數
　　　施行權免和糴令客米從便往來
本軍旱傷遂支撥官錢委官在軍置場和糴客人米斛
循環糶糴應接民間食用及本軍勸諭到上户承認糶
米斛并差公吏前去収糴到米斛樁管賑糶濟不闕所
<pb:KR4d0226_WYG_115-23a>
有元置和糴賑糶場合權行住糴客人米斛及出榜曉
示從便上下出糶
　　　免糶客米三分
照對本軍去嵗旱傷細民闕食遂行措置場和糴客旅
米斛三分應接食用今來賑糶濟米數不闕已行住糴
合行散榜上流州軍客旅通知
　　　旅行許令人户借貸官司米穀充種子佈種
照對管下三縣去嵗旱傷至重本軍已行措置賑糶賑
<pb:KR4d0226_WYG_115-23b>
濟近來節次據人户經軍陳狀因旱傷目今佈種是時
闕少種粮乞行借貸常平米斛佈田軍司已行下各縣
相度依條施行去訖未據申到今檢凖常平免役令諸
災傷計一縣板税七分以上第四等以下户乏種食者
雖舊有欠閣不以月分聴結保貸借米穀不堪充種子
紐直以錢各二貫石給限半年隨税納仍免息利豫以
應支數保眀申提舉司行訖申尚書户部(雖計一縣放/税不及七分)
(而本户税及/七分者凖此)
<pb:KR4d0226_WYG_115-24a>
今來除星子知縣一面究實相度依條借貸外所有都
建昌縣合委官同各縣知佐相度究見管下第四等以
下户委實闕乏之人各令結保依條施行
　　　不係賑濟人一例賑濟
契勘去嵗旱傷細民闕食使軍已行勸諭到上户承認
糶濟米穀及有上户自能贍給佃地客户口外使軍已
印牌厯付闕食人赴場賑糶濟除將見有牌歴合糶濟
人户普行賑濟外其上户贍給地佃等日前除豁不係
<pb:KR4d0226_WYG_115-24b>
賑糶之人亦行抄劄一例賑濟一十三日自三月十一
日為頭將張世亨等所認米及取撥常平米普行賑濟
務要實惠
　　　行下各縣抄劄户口并立支米穀正數
契勘所支賑糶米縁三縣各鄉間有數户抄劄口數太
多恐未盡實合委官與縣官評議豫將所支米穀立定
正數賑濟施行二十口以上每户支穀止於五石
二十口以下十五口以上每户支穀止於四石二十五
<pb:KR4d0226_WYG_115-25a>
口以下計口計日支給如管穀四石以上所支亦止於
四石
　　　都昌縣搬張劉二家米等事
照對都昌縣止勸諭到黄澄一名承認賑濟米五千石
凑所管義倉米會計賑濟不周本軍遂行下建昌縣於
張世亨劉師輿賑濟米内取撥四千石付都昌縣賑濟
其合用僱舟水脚錢每石支錢三十五文省并每石支
搬脚錢四十文足今張劉二家差人搬擔就官請領僱
<pb:KR4d0226_WYG_115-25b>
錢並經都昌縣所管常平米錢内支破
　　　諸縣得米人户依時佈種等事
使軍近行下諸縣但係元給牌歴賑糶賑濟民戸並以
勸諭到張世亨黄澄劉將仕米及義倉米並行賑濟半
月仰得米人户併力及時耕種田土如合干人減尅不
行盡實給數即仰人户徑赴使軍陳訴切待根究重作
施行
　　　行下各場普濟半月外照約束接續
<pb:KR4d0226_WYG_115-26a>
照對本軍近將勸諭到上户黄澄張世亨等賑濟米斛
自今年三月一日為頭普行賑濟通作一十五日今來
相次了畢所有元勸諭到上户承認賑糶米斛合行依
使軍先來約束接續賑糶應接細民食用
　　　委官覈實四户賑濟米數縣官保眀事
照對去嵗旱傷細民闕食勸諭到都昌建昌縣上户張
世亨等四名共賑濟米一萬九千石本軍遂行措置相
度地里逺近分作三十五場委官監轄賑濟及委官巡
<pb:KR4d0226_WYG_115-26b>
察近凖尚書省劄子檢㑹淳熈八年正月二十三日勅
中書門下省勘㑹兩浙江東西湖北淮西州軍去年間
有旱傷去處檢坐乾道七年内立定勸諭富室上户賑
濟賑糶米斛賞格已降指揮行下逐路施行近來逐路
州軍雖有開具已勸諭到賑濟賑糶數目緣無逐司保
眀是致推賞未得切慮因而滯畱未稱勸賞之意正月
二十三日三省同奉聖旨令逐路安撫轉運提舉司各
行下所部州縣將願出穀賑濟賑糶之家如有見得數
<pb:KR4d0226_WYG_115-27a>
目應格合行推賞即日下縣結罪保眀申州州結罪保
眀申逐司仍仰逐司疾速連銜保眀申尚書省不得少
有稽滯今有張世亨等所認賑濟米斛已行普濟管下
闕食人戸相次了畢未見逐縣知縣結罪保眀申軍施
行今帖委司法前去建昌都昌縣覈實的確賑濟米穀
數目結罪保眀供申切待再行稽考施行
　　　移文江西通放客米及本軍糴米船事
契堪本軍管属去嵗旱傷細民闕食及無軍粮支遣本
<pb:KR4d0226_WYG_115-27b>
軍節次借撥官錢五萬三百四十四貫三百七十九文
差撥公吏前去江西得熟州軍収糴到米共二萬三千
五百二石二斗四升五合回軍賑糴及支遣軍粮并檢
凖淳熙令諸米穀遇災傷官司不得禁止搬取及近降
指揮州縣不許閉糴如有遏糴州軍許隣州越訴又凖
今年八月十九日聖旨指揮節文江東安撫使陳少保
奏今嵗災傷先合措置通放米斛州縣遏糴去處許人
户經本司越訴遂移文江西轉運司安撫司并奉新縣
<pb:KR4d0226_WYG_115-28a>
等通放米船回軍賑糴支遣軍粮施行
　　　節次差公吏収糴并撥錢下賑糴場
軍資庫錢共二萬一千三百六十二貫八百九十六文
四千貫文省差劉京手分盧文彬管押於去年七月十
六日前去隆興府管下常池市収糴到米二千三百一
十六石九斗六升於八月二十一日到建昌縣交卸賑
糶
四千貫文省差衙前楊發手分朱涭於去年七月十八
<pb:KR4d0226_WYG_115-28b>
日前去隆興府管下進賢縣収糴到米一千九百二十
一石八斗一升并穀一百五十八石五斗至十月初九
日回軍城下省倉交量米七百九十石都昌縣交量米
八百二十一石三斗一升星子縣交量米三百一十石
五斗穀一百五十八石五斗
一百七十一貫二百文省揍依折帛錢共四千貫差衙
前吕祺手分熊瑜管押於去年七月二十九日管押前
去収糴
<pb:KR4d0226_WYG_115-29a>
二千貫省差衙前吕棋往隆興府管下奉新縣収糴到
米七百四十九石六斗於三月十一日回軍
九千八十二貫一百一十九文省於去年八月二十五
日已後節次支付在賑糴場収糴米係在後項聲説
正支錢二千七百一十二貫文
轉支収到公吏糴米剰到錢共六千二百七十貫一百
一十九文
四百八十貫七十七文省係轉支糴米回納錢付楊發
<pb:KR4d0226_WYG_115-29b>
収糴其米在後項聲説
一千貫文省支付米彦俊糴米其米在後項聲説
一千六百二十九貫五百文省揍折帛錢共四千貫付
衙前謝安道職級髙宗選管押於去年七月二十九日
往下項去處収糴共一千八百二十六石一升五合於
十一月初八日回軍隆興府奉新縣糴到米一千一百
六十九石五斗六升五合淮南蘄州糴到米六百五十
六石四斗五升折帛錢共二萬八千九貫二百一十文
<pb:KR4d0226_WYG_115-30a>
省係淳熙五年六年錢
一千三百七十貫五百文省係六年分支付謝安道髙
宗選収糴米其共糴到米已在前項聲説
二千八百二十八貫八百文省係六年分錢付吕祺熊
瑜収糴米其米已在前項聲説
四千八百八十九貫九百一十文省付在軍賑糴場収
糴米係在後項聲説
五千貫係七年分錢差衙前孫燾職級江彦和管押於
<pb:KR4d0226_WYG_115-30b>
十一月二十五日往隆興府拏湖収糴到米二千二百
九十七石一斗六升於今年正月二十三日回軍
五千貫文省差職級朱彦俊管押揍前項共六千貫文
省於十一月二十三日往江西吉州収糴共二千八百
五十石於今年三月二十九日回軍
差撥乳香度牒糯米本錢共八千八百九十二貫二百
七十三文省(闕/)
四千貫差衙前王邦翰手分蔣安禮管押於八月十五
<pb:KR4d0226_WYG_115-31a>
日往隆興府管下常湖収糴米一千九百三十二石八
斗九升至十一月二十四日回軍
四千四百二十九貫二百七十三文省揍作前項錢共
四千九百九貫三百五十文省管押於十二月初一日
往隆興府奉新縣収糴二千三百(闕/)
　　　奏乞推賞賑濟上户
照㑹本軍去嵗旱傷至重細民闕食撥到常平米斛數
目不多隨行勸諭到管属上户承認米數本軍恭稟行
<pb:KR4d0226_WYG_115-31b>
下管属再行勸諭如願將米賑濟切依所降指揮格法
推賞去後今勸諭到元認賑糴米税户張世亨劉師輿
進士張邦獻黄澄四名遵法賑濟内建昌縣税户張世
亨五千石乞補承節郎進士張邦獻五千石乞補迪功
郎税户劉師輿四千石乞補承信郎并都昌縣待補太
學生黄澄五千石乞補迪功郎及差官監轄賑濟已於
去年十二月二十八日先具奏聞及申本路諸監司照
㑹去訖續據管屬星子都昌建昌三縣共抄劄闕食饑
<pb:KR4d0226_WYG_115-32a>
民二萬九千五百七十八户數内大人一十三萬七千
六百七口小兒九萬二百七十六口本軍各仰給歴頭
牌面置簿歴發送逐縣當職官給散付人戸預於縣市
及諸鄉均定去處共置三十五場分見見任寄居指使
添差監押酒税監廟等大小使臣共三十五員監轄賑
糶賑濟及委縣官分場巡察嚴戢減尅乞覓之弊自淳
熙八年正月初一日為始今抄劄到闕食人戸赴場賑
糶其鰥寡孤獨之人即以常平米斛依法賑濟至正月
<pb:KR4d0226_WYG_115-32b>
内又緣雪寒行下屬縣將元係賑糶饑民用上件張世
亨黄澄等及常平義倉米一例賑濟兩日至三月内又
慮饑民難得錢収糴米斛再自十一日為頭行下諸縣
將已給歴賑糶饑民一例普行賑濟一十三日通作半
月又照約都昌縣止有黄澄一名承認賑濟五千石凑
所管義倉米㑹計賑濟不周本軍遂於建昌縣張世亨
等賑濟米内撥米四千石本軍措置官錢和雇夫脚舟
船裝發送都昌縣交管分於場置去處責令監轄賑濟
<pb:KR4d0226_WYG_115-33a>
至閏三月十五日終節次據都昌縣建昌縣申到張世
亨張邦獻劉師輿黄澄賑濟過米撮等共計一萬九千
石星子縣元無勸諭到上户賑濟米斛即以常平義倉
米斛依例普行賑濟外本軍節次行下都昌建昌知縣
逐旋審究的實賑濟過張世亨黄澄等米數保眀申軍
去後據迪功郎監城下酒税權都昌縣事孫僑通直郎
知建昌縣事林叔坦狀保眀到張世亨張邦獻劉師輿
黄澄賑濟過米一萬九千石委是節次賑濟饑民食用
<pb:KR4d0226_WYG_115-33b>
之數並無冒濫本軍一面委差從政郎本軍司法叅軍
陳祖永前去都建昌縣覈實得張世亨張邦獻劉師輿
黄澄賑濟米一萬九千石委是賑濟過的實之數本軍
再行稽考别無冒濫保眀是實本軍勘㑹得張世亨劉
師輿各係税户張邦獻係應舉習詩賦終場士人并黄
澄係於淳熙四年秋試應舉習詩賦取中待補太學生
第十五名是實其張世亨張邦獻劉師輿黄澄賑濟過
米數各應得近降指揮賞格數内税户張世亨賑濟過
<pb:KR4d0226_WYG_115-34a>
米五千石合補承節郎税户劉師輿賑濟過米四千石
合補承信郎進士張邦獻賑濟過米五千石合補迪功
郎待補太學生黄澄賑濟過米五千石合補迪功郎除
巳具申本路安撫司轉運司提舉司提刑司照㑹依條
保奏推賞外欲望聖慈下所屬給降合得付身發下以
慿給付張世亨等祗受謹錄奏聞
　
　
<pb:KR4d0226_WYG_115-34b>
　
　
　
　
　
　
　
　晦庵<md:KR4d0226_SBCK_003-12b>¶别<md:KR4d0226_SBCK_002-28b>¶集<md:KR4d0226_SBCK_001-24b>¶卷<md:KR4d0226_SBCK_000-2a>¶七
